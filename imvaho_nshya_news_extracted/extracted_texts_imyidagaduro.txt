link1255: Umuhanzi w indirimbo zo kuramya no guhimbaza Imana, Israel Mbonyi yaciye agahigo ko kuba umuhanzi nyarwanda wa mbere ukurikirwa n abantu benshi ku rubuga rwa Youtube. Ni umwanya agezeho awusimbuyeho Ngabo Jobert Medard uzwi nka Meddy, nawe usigaye akora imiziki indirimbo zo guhimbaza no kuramya Imana zizwi nka gospel. Mbonyi abigezeho nyuma yo kugira abamukurikira (Subscribers) barenga milliyoni n ibihumbi 44, mu gihe Meddy we afite abamukurikira barenga milliyoni n ibihumbi 43. Uretse kuba Mbonyi ayoboye nk umuhanzi ufite abamukirikira benshi, bimaze no kugaragara ko ari n umuntu ukunzwe ku rwego mpuzamahanga, ushingiye ku buryo ibitaramo akorera hirya no hino ku Isi byitabirwa, ndetse n amatike akarangira mbere hakibura umunsi ngo umunsi nyirizina w igitaramo ugere. Iby urukundo uyu muramyi yigwijeho biherutse gushimangirwa n uko igitaramo aherutse gukorera mu Bubiligi cyimuwe aho cyagombaga kubera, bitewe n uko ahari hateganyijwe hari hato ugereranyije n uko amatike yagurwaga. Ni igihitaramo byari biteganyijwe ko kibera ahitwa Birmingham Palace, ari naho yari yataramiye umwaka ushize, hanyuma abagiteguraga batangaza ko kubera impamvu y uburyo amatike yagurwaga kimuriwe mu nyubako ya Docks cyangwa Dome Events Hall isanzwe iberamo ibitaramo. Uretse Israel Mbonyi na Meddy baza imbere mu bahanzi bafite ababakurikira benshi kuri Youtube, mu bandi bakurikirwa cyane harimo na Korari ya Ambassadors of Christ ifite abayikurikira barenga milliyoni n ibihumbi 28. Mbonyi yiyongereyeho abamukurikira ibihumbi 44 mu gihe cy amezi umunani gusa mu kwezi, nyuma yo gufata umurongo wo gukora indirimbo mu rurimi rw igiswahili rufatwa nk urukoreshwa n Ibihugu bitandukanye muri Afurika. Mbonyi aciye agahigo ko kuba umuhanzi wa Mbere mu Rwanda ukurikirwa n abantu benshi kuri youtube mu gihe arimo kwitegura gutaramira mu gihugu cya Tanzania tariki 2 na 3 Ugushyingo 2024.
link1257: Umusizi akaba n umunyamuziki Igihozo Sylvie avuga ko yifuza kumenyekana nk umuhanzi n umusizi icyarimwe nta gisize ikindi kuko ari wo mwihariko we. Akenshi usanga umuntu iyo afite impano zirenze imwe, agira iyo akunda kurusha izindi, ku buryo ari nayo ahitamo kwimenyekanishamo, bitandukanye cyane n uko Igihozo Sylvie abitekereza kuko yumva yabikora byombi. Mu kiganiro yagiranye n Imvaho Nshya, Igihozo yavuze ko atifuza kumenyekana mu muziki cyangwa mu Bisigo gusa kuko abifata nk umwimerere we. Yagize ati:  Niyumvamo byose kuko ndabikora, ku bwanjye mba numva nabikora byose cyane ko no mu bisigo byanjye bibanzirizwa n agace gato k indirimbo numvise ari yo njyana ikwiye, kuko itandukanye n izahozeho kubera ko wasangaga umuntu avuga igisigo ucyumva akaba yarambirwa, ariko iyo uririmbyemo ukavuga n igisigo ntibirambira abagiteze amatwi.  Akomeza agira ati:  Sinakubwira ko hari icyo nshaka kumenyekanamo kurusha ikindi kuko umuziki ndawukunda kandi ndawukora, ibisigo nabyo ni uko, byombi nifuza kubimenyekanaho kuko ari wo mwihariko wanjye.  Agaruka ku mvune abakobwa n abagore bahura nazo mu muziki n uko yumva azahangana nabyo, Igihozo avuga ko azarwana ku cyo akunda. Ati :  Imvune zo zirimo, ariko Umunyarwanda yaravuze ngo utayihinganye ntayishira, umwanzuro wanjye ni uko ntagomba kurambirwa, niba uyu munsi bitameze neza, ntabwo ngomba gucika intege, uko igisigo kije nkandika, n indirimbo yaza nkandika, kuko ni bwo nzagera ku cyo nshaka.  Uyu muhanzi akaba n umusizi avuga ko abakobwa n abagore badakwiye gucika intege kuko gukora biherekejwe no gusenga byose bigerwaho. Igihozo azwi mu ndirimbo zitandukanye zirimo Umunyarwandakazi, Nyamibwa, Ramba Rwanda ndetse n iyo aherutse gushyira ahagaragara yitwa Urukundo. Uretse izo ndirimbo uyu muhanzi akaba n umusizi anafite ibisigo birimo Urukundo, Nazize iki, Urugero n ibindi.
link1259: Umuhanzi mu njyana gakondo usigaye akorera umuziki muri Leta Zunze Ubumwe z Amerika, Clarisse Karasira, yateguje abakunzi b ibihangano bye indirimbo nshya zirenze imwe, abasaba kumuhitiramo iyo yabanza. Yifashishije urubuga rwe rwa Instagram Clarisse Karasira yagaragarije abakunzi b ibihangano bye ko abahishiye byinshi kandi ko abakumbuye. Yanditse ati:  Bakundwa, muri izi ndirimbo ni iyihe mwumva yasohoka mbere? Icyimbo, Roho, Imbere, Ruhinyuz Imana. Urukumbuzi rwo ni rwinshi, nimutahe.  Aya mahitamo yahaye abamukurikira kandi bakunda ibihangano bye bayishimiye, maze bagenda bamugaragariza uko bifuza ko zasohoka abenshi bahuriza kuyo yise Roho. Uwitwa rene _ official yagize ati:  Roho. Ngukunda byuzuye.  Sylestrenshimiyimana Romeo yungamo ati:  Roho izindi zikurikire cyangwa uziduhere rimwe.  Ni indirimbo agiye kuzashyira ahagaragara nyuma y amezi arindwi iyo yise Ibarabara yibanda ku mibereho y abana bo mu muhanda n uburyo badakwiye guhutazwa isohotse.
link1260: Mu Rwanda hagiye kubera inama izahugurirwamo abahanzi ku bijyanye n uko bakora umuziki ucuruza ndetse ukarenga urwego rw Igihugu ukagera ku ruhando mpuzamahanga bitewe n ubufatanye hagati y abahanzi. Access music in Africa ni inama yateguwe na Music in Africa binyuze muri Minisiteri y Urubyiruko n Iterambere ry Ubuhanzi, ikazahuza abahanzi b Abanyarwanda n abandi bazaba baturutse mu bihugu bitandukanye byo ku mugabane w Afurika. Mu kiganiro n itangazamakuru cyabaye tariki 11 Ukwakira 2024, abanyamakuru bagaragarijwe ko ari amahirwe ku bahanzi nyarwanda nkuko Uncle Austin uri mu bahanzi bazitabira iyi nama abisobanura. Yagize ati:  Maze imyaka irenga 20 ndi mu ruganda rw imyidagaduro, ariko ndashimira Minisiteri y Urubyiruko n Iterambere ry Ubuhanzi kubera amahirwe yo kugaragaza impano batanga. Mu bihe byacu iyo tugira amahirwe nk aya umuziki wacu ubu uba ugeze kure. Umuyobozi mukuru wa Music in Africa ari nayo itegura iyo nama, Eddie Hatitye avuga ko bahisemo gukorera iyi nama mu Rwanda kubera ko ari Igihugu kirimo kuzamura umuziki wacyo, kandi gifite abahanzi bazi akazi kabo. Asaba abahanzi ko bakwiye kumenya ko umuziki atari ibintu biraho bidafite akamaro, ko ahubwo umuziki ari akazi gatanga amafaraga nk ubundi bucuruzi, kandi ko biteguye gufasha abahanzi nyarwanda kubisobanukirwa. Umunyamabanga wa Leta muri Minisiteri y Urubyiruko n Iterambere ry Ubuhanzi Sandrine Umutoni, asaba abahanzi kwiyandikisha bakazitabira iyi nama, kuko bazayungukiramo byinshi. Ati:  Ni amahirwe menshi cyane ku bahanzi bacu, ni ukuvuga ngo ubu turimo kubamenyesha ko bitakiri ngombwa ko umenyekana hanze y u Rwanda kuko wagiye gushaka ayo mahirwe oya, ayo mahirwe yabizaniye, icyo basabwe ni ukwiyandikisha ku rubuga rwabugenewe.  Yongeraho ati:  Niba uri umuhanzi ngwino witabire ibyo biganiro, umenye icyo usabwa kugira ngo ugere ku rwego rwisumbuyeho, kandi abazayitabira bagomba kumva ko bazaba baje guhatana bakagaragaza ko mu Rwanda naho hari impano kandi ishobora gukundwa, kuko hazaba hari n abandi bahanzi b ahandi, guhatana ni ngombwa ukerekana ko ushoboye.  Iyi nama izamara iminsi itatu, uhereye tariki 14-16 Ugushyingo 2024, ikazabera muri Convetion Center na Mundi Center, ikazaba ihuje abahanzi 20 bavuye mu bihugu bisaga 15 by Afurika, ikazanaherekezwa n ibitaramo. Mu bahanzi bo mu Rwanda bamaze kwiyandikisha harimo Uncle Austin, Ariel Wayz, Busahari, Ish Kevin n abandi. Inama ya Access Music in Africa imaze kubera mu bihugu bitandukanye birimo Kenya, Ghana, Afurika y Epfo n ahandi akaba ari bwo bwa mbere  igiye kubera mu Rwanda.
link1175: Ku nshuro ya mbere umuhanzi uririmba injyana gakondo Ngarukiye Daniel yaje mu Rwanda azanye n abana be. Uyu muhanzi si bwo bwa mbere aje mu gihugu avukamo ariko ni bwo azanye n umuryango we. Abinyujije ku rubuga rwe rwa Instagram Ngarukiye yasangije abamukurikira amafoto, ayakurikiza amagambo agira ati:  Nimuze mbijyanire babakamire, babateteshe, maze mwirebere aho intore zihamiriza, mwirebere imisozi 1000.  Yongeraho ati:  Perfection, mbizihire, inkumburwa bishimiye kuza kuguhobera bwa mbere Rwanda.  Daniel Ngarukiye aherutse guteguza indirimbo igaragaramo umukobwa we Perfection aho aba amuratira Igihugu avukamo, anamubwira ko nahagera bazamutaramira cyane, ni indirimbo yise Inkomoko idasaza. Si ubwa mbere kandi yari agaragaje umukobwa we Perfection, kuko hari n amashusho yigeze kugaragaza mu 2020 amwigisha Ikinyarwanda, aho yamwigishaga kubara ngo atazananirwa kuvugana n Abanyarwanda. Ngarukiye Daniel afite abana babiri b abahungu n umukobwa umwe, bose bakaba bazanye mu Rwanda hamwe na nyina ubabyara, aho aje kubereka umuryango, inshuti n Igihugu avukamo.
link1176: Umuhanzi Andy Bumuntu, yasinyanye amasezerano y ubufayanye n Ishami ry Umuryango w Abibumbye ryita ku bana (UNICEF), agamije gufatanya mu bukangurambaga bwo gukangurira abana n imiryango kutagira ipfunwe ry uko bagize ibibazo byo mu mutwe. Nyuma yo gushyira umukono ku masezerano kuri uyu wa Kane tariki 10 Ukwakira 2024, uyu muhanzi yavuze ko umwuga umuntu akora utagombye kuba uwo kumwinjiriza amafaranga gusa, ahubwo ukwiye no kugira umusanzu utanga mu muryango mugari akomokamo. Andy Bumuntu yavuze ko yishimiye gukora ubuvugizi ku bana bafite ibibazo byo mu mutwe akoresheje ubuhanzi bwe kandi yizeye ko ntakizahungabana. Yagize ati:  Ntabwo ntekereza ko umwuga ukora ukwiye kuba gusa ukwinjiriza amafaranga, yego icyo gikwiye kubaho ariko hakabaho n umusanzu utanga yaba mu gihugu cyawe, aho utuye cyangwa mu muryango wawe, wa mwuga ugatuma hari abantu bagira ubuzima bwiza kurushaho kuko wahababereye.  Andy Bumuntu asanga bidakwiye ko umwana ufite ikibazo cyo mu mutwe cyangwa wakigize ahabwa akato akitwa amazina mabi, ahubwo akwiye gukorerwa ubuvugizi. Ati:  Kugira ikibazo cyo mu mutwe ntibikwiye gutuma wumva usebye, ntukwiye kugira ipfunwe, ntibakwiye gupfukirana umwana ufite icyo kibazo cyangwa ngo bamwite umusazi, ahubwo bakwiye kumujyana aho bikwiriye, agahabwa ubufasha kandi tuzanabageraho  tubibakangurire, ntabwo bizagarukira ku mbuga nkoranyambaga gusa.  Bumuntu asanga ibikorwa by ubukangurambaga bikwiye gukorwa n inzego zitandukanye, kuko bireba abantu bose kandi ubufatanye ari bwo bwageza ku ntsinzi. Umuyobozi uhagarariye UNICEF Lindsay Julianna, avuga ko Andy Bumuntu afite impano nyinshi n ubushake bwo gukora ubuvugizi ku buzima bwo mu mutwe. Ati:  Andy afite impano zitandukanye, hari uruhare rw umuziki we, impano yo gukemura no kurwanya ibibazo byo mu mutwe, akoresha ijwi rye n ubwamamare bwe ugira ngo afashe abantu kurwanya ibibazo byo mu mutwe no kwirinda gutanga akato ku bagaragayeho ibyo bibazo, uretse no kubikora nk akazi afite n umutima wo gufasha no kwita ku bakiri bato akabaha ibyo yifitemo kugira ngo bibafashe.  Ubuyobozi bwa UNICEF buvuga ko igitera ibibazo byo mu mutwe ku bana ndetse no ku rubyiruko muri rusange bitandukanye harimo ikoreshwa ry ibiyobyabwenge, amakimbirane mu miryango, kubyara bakiri bato ku bakobwa n ibindi bitandukanye. Biteganyijwe ko aya masezerano y imikoranire azamara amezi atandatu, ashobora kuzongerwa mu gihe impande zombi zizabyemeranyaho.
link1177: Umuhanzi Nyarwaya Innocent uzwi nka Yago Pon dat yasazwe n urukundo yagaragarijwe ubwo yari ageze ku rubyiniro mu gitaramo cyabereye muri Uganda. Ni igitaramo cyabaye mu ijoro ry itariki 9 Ukwakira 2024, kibera muri Supremacy Lounge kigamije kwizihiza ubwigenge bwa Uganda ku nshuro ya 62, aho Yago yari yatumiwe nk umuhanzi mukuru wagombaga kuririmba muri icyo gitaramo. Ubwo uyu muhanzi yari ahawe ikaze, ku rubyiniro humvikanye urusaku rw abitabiriye igitaramo bavuga bati Yago, Yago Yago ibintu byamukoze ku mutima. Uyu muhanzi abinyujije ku rubuga rwa Instagram yashimiye urukundo abantu bo mu gihugu cya Uganda baraye bamugaragarije ubwo yabaririmbiraga indirimbo ze zirimo iyo yise Suwejo. Yagize ati:  Imana irakomeye, mbega ijoro! mbega urukundo ruhambaye ngaragarijwe muri Kampala, Uganda. Big Energy Stand Up.  Yago Pon dat akigera ku rubyiniro yabaririmbiye indirimbo ze zitandukanye ariko ageze ku yo yise Suwejo abitabiriye barahaguruka batangira kumufasha kuririmba. Uretse kuba abahanzi batadukanye baririmbye muri icyo gitaramo, ibyo birori byari byabanjirijwe no gucuranga, kureba no kumva amashusho y indirimbo Plenty ya The Ben. Yago yataramye muri icyo gitaramo cya Supermacy lounge avuye gutarama muri Kitende. Yago yavuze ko yatangiye kwiga indimi zikoreshwa muri Uganda zirimo Ikigande, Ikinyankore n izindi kugira ngo ajye abasha kumvikana n abakunzi b ibihangano bye, cyane ko yakiranywe urugwiro muri icyo gihugu.
link1178: Bamwe mu bagize Inama y Igihugu y urubyiruko mu Karere ka Kirehe bavuga ko amarushanwa yo kuriririmba yateguriwe urubyiruko hagamijwe gushakisha no guteza imbere impano z abakiri bato bayatezeho byinshi. Ni amarushanwa anyuzwa mu mushinga wiswe Menyekana Project wa Kompanyi yitwa Peace Media Empire binyuze mu Nama y Igihugu y Urubyiruko n abandi bafatanyabikorwa. Ni amarushanwa yatangiye tariki 6 Ukwakira 2024, akazazenguruka Imirenge yose igize Akarere ka Kirehe aho abazayitabira bagomba kuba ari urubyiruko kandi bafite cyangwa biyumvamo impano yo kuririmba. Mu kiganiro kihariye na Imvaho Nshya Umuhuzabikorwa w Inama y Igihugu y Urubyiruko mu Karere ka Kirehe, Uwimana Eurelie, avuga ko aya marushanwa afitiye akamaro kanini urubyiruko. Ati:  Byaradushimishije kuko tuba dufite urubyiruko ruri hirya no hino rufite impano ariko na none ubushobozi, aho bari bikagorana bigatuma impano zabo zitamenyekana, twebwe rero uyu wabaye umwanya mwiza cyane kugira ngo tumenye abafite impano bahabwe ubufasha bukwiriye kugira ngo bazamure impano zabo zibabyarire umusaruro.  Yongeraho ati:  Icyo nabwira urubyiruko rufite impano kandi ruzitabira aya marushanwa ni ukugira intego, ntabwo kugira impano bihagije gusa ahubwo ugomba kugira intego kuko igomba gukufasha kugera ku rundi rwego, ikindi ni ukudacika intege, nibitanakunda ko atsinda kuri iyi nshuro azakomeze kuko ntagucika intege utaragera ku ntego yawe.  Umuyobozi wa Peace Media Empire Nzayikorera Bonfils, avuga ko ari amarushanwa yahereye mu Nzego z ibanze ariko bazahemba abatsinze guhera ku rwego rw Umurenge Yagize ati:  Ni amarushanwa yahereye mu Nzego z ibanze kugeza ku Karere, abazayatsinda bazahembwa mu byiciro, ku rwego rw Umurenge tuzahemba babiri ba mbere batsindiye mu cyiciro cy indashyikirwa (Excellent), bazakorerwa indirimbo ku buntu, kandi banakomeze guhatana ku rwego rw Akarere, abazaza mu cyiciro gikurikiyeho bazakorerwa igihangano ku igabanyirizwa rizamara igihe cy umwaka.  Yongeraho ati:  Naho abazakomeza ku rwego rw Akarere bakanatsinda nanone ku kigero cy indashyikirwa (Excellent) bazahembwa gukorana igihangano n umuhanzi ufite izina rikomeye mu Rwanda kandi nta kiguzi azasabwa.  Ubuyobozi bwa Peace Media buvuga ko butaremeza umuhanzi uzakorana indirimbo n umwana uzatsinda kuko batazi uzatsinda niba azaba aririmba injyana ya Gospel cyangwa azaba aririmba izisanzwe, bakabyemeza nyuma yo kumenya umwana watsinze. Ayo marushanwa afite akanama nkemurampaka kagizwe n abahagarariye urubyiruko harimo umuhuzabikorwa wa Youth volunteer, Umuhuzabikorwa w Inama y Igiohugu y Urubyiruko ndetse n umuhanzi Mfuranzima Bruce uzwi nka G Bruce wamenyekanye cyane mu kwigisha kugorora amajwi (Vocal Director). Biteganyijwe ko ayo marushanwa azarangira tariki 10 Ugushyingo 2024 ari nabwo hazatangazwa umwana watsinze hakanatangazwa umuhanzi uzakorana indirimbo na we.
link1179: Umuhanzi Rusanganwa Norbert uzwi cyane nka Keny Sol yateguje ko mu bihe bya vuba azataramira muri Canada. Ni ibyo yatangaje yifashishije urubuga rwe rwa Instagram Aho yanditse agira ati:  Canada mureke twongere tubikore nanone, ibindi bisobanuro ni vuba.  Ni nyuma y uko Kenny Sol aheruka gukorana igisigo na Rumaga  Nzaza  kigaruka ku nshingano z urubyiruko mu gukunda Igihugu no kurinda ubusugire bwacyo, aho aba aririmba inyikirizo yacyo. Uretse kuba yarafashije Rumaga mu gisigo yise Nzaza, Keny Sol yari aherutse gushyira ahagaragara indirimbo yitwa No one yafatanyije na Dj Neptune imaze kurebwa n abasaga miliyoni mu gihe cy ukwezi kumwe.
link1180: Nyuma yo guhabwa imodoka n umugabo we Rusine Patrick umenyerewe mu rwenya,  Uwase Iryn yimwibukije ko ari uwa mbere kandi azamukunda ibihe byose. Yifashishije imbuga nkoranyambaga ze, Uwase yibukije Rusine ko ari umuntu w ingenzi mu buzima bwe kandi bizahoraho. Yanditse ati:  Ese wari wareba umuntu hanyuma ukibwira uti ndi umunyamugisha kuba narahuye na we, ndagukunda nyuma y ibihe byose twanyuzemo kandi ndacyagukunda.  Yongeraho ati:  Yahoze ari wowe buri gihe nashakaga, yari wowe ejo hashize, ni wowe uyu munsi, kandi ni wowe ejo hazaza no mu buzima bwanjye nsigaje kubaho, azaba ari wowe nkunda, ndagukunda Papa O.  Ubwo yamuhaga imodoka Rusine yamubwiye ko yifuje kumutungura akamuha imodoka kuko yahoze yifuza ko nagira ubushobozi bwo kuyigura azayimuha, kuko nawe yamutunguye akamuha umwana atigeze agira mu buzima ndetse akamugira umugabo. Aba bombi baherutse gusezeranira imbere y amategeko tariki 12 Nzeri 2024, mu Murenge wa Kimihurura. Ku mugoroba w itariki 3 Ukwakira 2024, ni bwo umunyarwenya Rusine Patrick yifashishije igitaramo cy urwenya gikorwa mu cyongereza yatunguye umugore we amuha imodoka.
link1181: Minisitiri w Ububanyi n Amahanga n Ubutwererane Ambasaderi Olivier J.P. Nduhungirehe, yagarutse ku buhanga bwa The Ben n ubukaka bwe muri Muzika Nyarwanda  avuga ko Plenty aherutse gushyira hanze ari indirimbo ifite umwihariko. Ibi yabitangaje anyuze ku mbuga Nkoranyambaga ze (X), aho akurirwa n abarenga ibihumbi 214. Mu magambo ye aherekejwe n umuhora (Link) w iyi ndirimbo yagize ati:  Ijwi, umuziki, ubwiza, imbyino, amashusho. Uyu muhungu ahora ku gasongero rwose . Muri aya magambo, Ambasaderi Olivier Nduhungirehe, yagaragaje ko muri Plenty ya The Ben humvikanamo ijwi ryiza, amashusho akoranye ubuhanga, umwimerere w ijwi rya The Ben n ibindi, ari nabyo yashingiyeho agaragaza ko ari umuhanzi uhora ku gasongero ku muziki nyarwanda. Nyuma yo kubona ubu butumwa, Nopja nyiri  Country Records  yakorewemo iyi ndirimbo , yashimiye Minisitiri ku bwo gushyigikira umuziki nyarwanda. Ati:  Murakoze ku bwo gushyigikira uruganda rw imyidagaduro. Ni ukuri, ubu ni ubufasha bukomeye cyane. The Ben ahora ku gasongero.  Uwiyise  Be you&Do you  yagize ati:  Ariko Bwana Minisitiri ni byiza gukora inshingano zawe ubundi nyuma yazo ntiwiyibagirwe uwo uri we. Ni byiza ko wikundira akaziki ujye unakabyina rwose. Mukomeze mwese imihigo turi kumwe namwe.  Plenty ya The Ben yagiye hanze ku wa 06 Ukwakira 2024 kugeza ubu imaze kurebwa n abarenga ibihumbi 254 (254K VIEWS). Ni indirimbo ifite iminota 3:39  yakozwe na Prince Kiiz iyoborwa na Uniquo. Yandikwa na Niyo Bosco na The Ben, ikorerwa muri Country Records. Imbyino zo muri iyi ndirimbo zashimwe na Minisitiri, zayobowe na Titi Brown umaze kubaka izina mu kubyina mu Rwanda. Ubusanzwe The Ben ni umuhanzi mukuru muri muzika nyarwanda dore ko yamenyekanye mu ndirimbo zitandukanye zirimo  Africa Mama Land yafatanyije na K8 Kavuyo, Thank you yafatanyije na Tom Close, Habibi, Ni Forever yakoreye umugore we Vazi n izindi.
link1182: Umuhanzi akaba n umwanditsi w ibitabo Ga l Faye yamuritse ku mugaragaro igitabo yise Jacaranda kigaruka ku butwari bw Abanyarwanda nyuma ya Jenoside yakorewe Abatutsi mu 1994. Ga l Faye avuga ko icyamuteye kwandika iki gitabo ari uko yagize amatsiko yo gushaka icyateye Abanyarwanda kugaragara nk abitonzi bagatuza nyuma ya Jenoside yakorewe Abatutsi kandi haragombaga kuba harabayeho andi mahano cyangwa ugasanga ari Igihugu kibamo urugomo, kubera ihungabana rishingiye ku byari ku mahano n ubugome bw indengakamere byahakorewe mu 1994. Yagarutseho ubwo yamurikaga icyo gitabo mu birori byabereye mu isomero rusange rya Kigali, avuga ko iyo myitwarire yamuteye gukora ubushakashatsi ari nabwo bwavuyemo igitabo yanditse yise Jacaranda. Muri  Jacaranda , Faye yerekana Milan, nk umuntu umeze nk umwanditsi, uhura n amateka ababaje y u Rwanda, Igihugu, aba yarabwiwe ko ari paradizo y amata n ubuki, binyuze mu nkuru nyina yamubwiraga kuko we akivukamo.  Uyu mwanditsi avuga ko yatunguwe ubwo yabonaga kuri televiziyo amashusho y ubwicanyi n ubugome byakorewe muri icyo gihugu mu 1994. Yagize ati:  Ubushakashatsi nabukoze nshingiye ku byo nabonye, hari igihe naje mu Rwanda numva ubuhamya ndetse ngera n aho njya muri Gacaca, navuyeyo ntunguwe n ibyahavugiwe, ndibaza nti abantu babonye ibi bintu ni gute bagiseka, bakigenda, bagikora ubuzima bugakomeza.  Yongeraho ati:  Ubundi nyuma ya Jenoside yakorewe Abatutsi hagombye kuba harabayeho kwihorera cyangwa Igihugu gihorana abanyarugomo, biratangaje ukuntu Abanyarwanda babanye bigaragaza ubutwari.  Muri icyo gitabo agaruka ku bantu baba batarashobora kuvuga ibyo babonye ku buryo kandi baba batanakeneye kubivugaho, gusa agasobanura ko bigira ingaruka. Guhitamo kuvuga ntabwo ari ibintu byoroshye; bigaragaza ubuziranenge n inzirakarengane byahungabanyijwe na Jenoside yakorewe Abatutsi mu 1994. Ati:  Guhitamo kuvuga ntabwo ari ibintu byoroshye, muri Jacaranda, guceceka ni byo bya mbere bikunze gukorwa n abantu barokotse Jenoside, gusa iyo ukomeje guceceka ntabwo ukira, ahubwo umutima wawe ukomeza kwandura.  Akomeza avuga ko nyuma ya Jenoside abantu bagira imyitwarire itandukanye, kuko hari abashobora kuvuga iby ubwicanyi ndengakamere babonye, hakaba hari n abatifuza kugira icyo bavuga, ndetse hakaba hari abahitamo kuba mu buzima bwo kwihorera, ibyo avuga ko bitangaje mu Rwanda, aho abantu bahitamo kubana ntawe uhutaza mugenzi we, bibagaragaza nk intwari. Faye agaragaza iki gitabo nk ubushakashatsi yakoze ku bushobozi bwa muntu bwo gutsinda ibitavugwa, no kubona imbaraga mu mvugo y ubuhanzi. Ga l Faye azwi cyane mu ndirimbo zitandukanye zirimo Lundi M chant, Jitl, Taxiphone. Si ubwa mbere Ga l Faye yanditse igitabo ku mateka ya Jenoside yakorewe Abatutsi mu 1994, kuko yaherukaga kwandika ikindi yise Petit Pays.
link1183: Umuhanzi umaze kubaka izina rikomeye mu ruhando rw abaririmba indirimbo zo kuramya no guhimbaza Imana mu Rwanda no mu Karere, Israel Mbonyi yemeje ko azataramira muri Tanzania mu kwezi gutaha mu gitaramo cyiswe Wakati wa Mungu bishatse kuvuga igihe cy Imana. Ni ibitaramo bibiri uyu muhanzi yemeje ko azakorera mu Mujyi wa Dar Es Salaam tariki 2 na 3 Ugushyingo 2024. Israel Mbonyi yabinyujije ku rubuga rwe rwa Instagram. Yagize ati :  Mwaraduhamagaye none turutabye kandi turaza vuba tariki 2-3 Ukwakira 2024, tuzaba turi muri Dar es salam.  Biteganyijwe ko igitaramo cya mbere kizaba tariki ya 2 kikazabera ahitwa Mlimani City mu gihe ikindi cyo kizabera Leaders Club bukeye bwaho. Muri ibi bitaramo Mbonyi azaririmbana n abaramyi barimo uwitwa Rehema Simfukwe, Halisi Ministry, Joel Lwanga, n abandi. Kwinjira muri iki gitaramo cya Mbonyi muri Tanzania kizabera ahitwa Leaders Club ni amashilingi ibihumbi 20 Tsh (hafi ibihumbi 10Frw) ahasanzwe na 50 Tsh (ibihumbi 24Frw) muri VIP. Mbonyi agiye gutaramira muri Tanzania nyuma yo kuzenguruka mu bihugu birimo u Burundi aho yataramiye i Bujumbura mu ntangiriro za 2023, muri Kenya muri Kanama 2024 ndetse no muri Uganda aho yataramiye i Kampala n i Mbarara muri Kanama 2024. Uretse ibi bitaramo bizenguruka ibihugu byo mu Karere ka Afurika y Iburasirazuba, Israel Mbonyi ateganya gukorera ibindi muri Mozambique ndetse no muri Afurika y Epfo.
link1184: Umusizi Junior Rumaga yashyize ahagaragara igisigo gishya yise  Nzaza  yafatanyije na Kenny Sol, avuga ko yageneye abantu bose biyumvamo u Rwanda kuko amateka yarwo ari ryo pfundo ry Abanyarwanda. Ni igisigo yashyize ahagaragara kuri uyu wa Gatanu tariki 04 Ukwakira 2024, akavuga ko agituye umuntu wese wiyumvamo ubutumwa bwumvikanamo. Yagize ati:  Igisigo   Nzaza  ngituye  abantu bose bumva ko hari aho bahuriye na kiriya gitekerezo, ubutumwa burimo bwose  bwamvuye ku mutima kuko ubuhanzi nkora akenshi bushingira cyane ku nkuru mpamo ibaho cyangwa yabaho.  Uyu musizi umaze igihe abikora nk umwuga avuga ko yahisemo kugisohora muri uku kwezi, nk ukwezi kubumbatiye amateka y Igihugu. Ati:  Nahisemo kugisohora muri uku kwezi kuko dushingiye ku mateka ya hafi nk u Rwanda, ari ko kwabaye ukwezi kwa mbere k urugamba rwo kubohora Igihugu.  Yongeraho ati  Mpitamo gukorana na Kenny Sol, nashingiye ku bushobozi bwe mu buhanzi akora, n umubano nsanzwe mfitanye nawe.   Nzaza  ni igisigo bifashishije bavuga uko urugamba rwo kubohora Igihugu rwari rumeze, banumvikanisha umutima ukunda Igihugu urubyiruko rukwiye kugira. Muri icyo gisigo hari aho bagira bati:  Sinanze inama nanze umugayo, shyira umutima mu nda, fata iry iburyo nta kabuza mawe nzaza.  Aho aba abwira umubyeyi we (nyina) ko agomba kumusengera akamuragiza Imana, kuko we agomba kujya kurinda Igihugu kubera ko agifitiye umwenda.  Nzaza  Rumaga avuga ko ari kimwe mu bisigo byiza bigaragara ku muzingo (Album) we wa kabiri yise Era, asobanura ko bituruka ku nshinga kwera, yaje ikurikira iya mbere yari yise Mawe. Amashusho y igisigo  Nzaza  yafashwe na Tag Mayors, mu gihe amajwi yafashwe akanatunganywa na Santana Sauce.
link1185: Umuhanzi Nyarwaya Innocent uzwi nka Yago Pon Dat yakoranye indirimbo yitwa Ocean na Passy Kizito wahoze mu itsinda ryakunzwe na benshi rya TNP. Ni indirimbo yagiye ahagaragara mu gitondo cyo kuri uyu wa Kane tariki 3 Ukwakira 2024 nkuko babisobanuye kuri YouTube (Discription) Bati:  Iyi ndirimbo nshya Ocean igomba rwose kujyana mu rugendo rw amarangamutima, byose bijyanye n umuraba w urukundo, kubabazwa no gukira byimazeyo.  Ni indirimbo iri mu njyana ya Afrobeat, bavuga ko bayituye abantu bari mu munyenga w urukundo kugira go ibafashe kurushaho kuryoherwa narwo. Indirimbo Ocean yatunganyijwe mu buryo bw amajwi na Suno AI, yandikwa na Your name. Yago yifashishije urubuga rwe rwa Instagram yagize ati:   Imana yaduhaye umugisha w ijwi rinyura amatwi, reka dusangize amakuru meza Isi yose.  Umuhanzi Passy Kizito akoranye na Yago indirimbo nyuma y amezi atanu akoze iyo yise Golo anateguje abakunzi be ko agiye kujya abaha indirimbo nyinshi kandi azagaragara cyane mu zo yafatanyije n abandi (Collabo)
link1186: Umuhanzi wo muri Tanzania Zuhura Othman Soud uzwi cyane nka Zuchu yirukanywe ku rubyiniro atewe amacupa n abafana ubwo yaririmbiraga mu iserukiramuco ryitiriwe Wasaafi (Wassafi Festival). Ubwo yaririmbaga indirimbo ye yise Honey yakunzwe n abatari bake, umwe mu bitabiriye iryo serukiramuco yamuteye icupa, ibyari bikurikiye ibyo abandi bari bamuteye mbere, bihita bimurakaza ahagarika kuririmba abaza impamvu ibimuteye. Mu burakari byinshi Zuchu yagize ati:  Ni ukubera iki uteye icupa ku rubyiniro? Kubera iki ndimo kuririmba ukantera amacupa? Nsubiza ni wowe mbaza?  Nubwo byagenze bityo ariko uyu muhanzi ntiyahise ahagarika kuririmba, ahubwo yagerageje gukomeza kuririmba, ariko abenshi mu bitabiriye bakomeza kumutera amacupa n ibindi bintu bitandukanye ari nako bamuzomera, bamuvugiriza induru, bituma abashinzwe umutekano we bihutira kumwegera baramuherekeza igihe yavaga ku rubyiniro. Nyuma yaho umusangiza w amagambo yagerageje gusaba abantu gutuza kugira ngo igitaramo gikomeze, ariko bakomeza gusakuza. Amakuru avuga ko icyateye iyo myitwarire yabitabiriye icyo gitaramo, ari imyambarire ye itishimiwe n abo yaririmbiraga. Ibi bibaye mu gihe Zuchu na Diamond Platinumz basanzwe bavugwa mu rukundo, baherutse kugaragara mu bukwe bw umuvandimwe wa Diamond Platinumz bambaye neza bakanifotozanya nk abakunzi (Couples) batangiye kwifotozanya n abageni.
link1187: Umuhanzi Joseph Akinwale wo muri Nigeria uzwi cyane nka Joe Boy, yageze i Kigali aho aje mu mishinga itandukanye harimo n uw indirimbo afitanye na Bruce Melodie. Joe boy yageze ku kibuga mpuzamahanga cya Kigali mu ijoro rya tariki 1 Ukwakira 2024, yakirwa n abarimo Kenny Mugarura ushinzwe ibikorwa by ubucuruzi muri Sosiyete ya 1:55 AM ibarizwamo Bruce Melodie. Uyu muhanzi abisikanye na Bien Aime wo muri Kenya wari umaze iminsi mu Rwanda aho na we yari yaje mu mishinga yo gukora indirimbo na Bruce Melodie bise Iyo foto yahise inakora amateka yo kuzuza abayirebye basaga miliyoni mu gihe gito kitageze ku minsi ibiri igiye ahagaragara, biyigira iya kabiri mu ndirimbo z Abanyarwanda zaciye ako gahigo kuko iya mbere ari My Vow ya Meddy. Joe Boy asanzwe amenyerewe mu njyana zirimo AfroPop na RnB, akaba yaramenyekanye mu ndirimbo zitandukanye nka Sip, Beginning, Baby na Nobody yahuriyemo na Mr Eazi na Dj Neptune. Si ubwa mbere uyu muhanzi aje mu Rwanda, kuko tariki 03 Ukuboza 2022, yataramye muri Kigali Fiesta Live Concert cyabereye muri Bk Arena cyari cyateguwe na East African Promoters.
link1188: Mu buzima habaho amahitamo, ni nayo mpamvu umuntu akora ikintu akakimenyekanamo, kigatuma agira igikundiro mu bantu. Uko ni ko bamwe mu byamamare bagera aho bagakora andi mahitamo nubwo akenshi bigora kubyakira ababakunda bakanabakurikira. Muri iyi nkuru Imvaho Nshya yabateguriye urutonde rw ibyamamare nyarwanda byahisemo gukorera Imana bakanabitangaza ku mugaragaro, ku buryo hari n abahinduye burundu ibyo bakoraga. Bahavu Jeannette Umukinnyi akaba n umwanditsi wa filime Bahavu Jeannette yari asanzwe azwi anakundwa muri uwo mwuga, agera n aho ajya awutangamo amahugurwa ku bashaka gukina filime. Uyu mugore yagaragaye bwa mbere yigisha tariki 18 Mutarama 2024, ubwo yabwirije mu Itorero ryitwa  Shiloh Prayer Mountain Church, mu giterane cy amasengesho cyari gifite insanganyamatsiko igira iti  Kubaho ubuzima bw ibyo twizera  cyari kiyobowe na Bishop Olive Murekatete. Bahavu yavuze ko yabihanuriwe kenshi ko Imana ishaka ko aba umuvugabutuma, ari nabwo nyuma yeruye ko agiye gukorera Imana, anashinga umurongo wa Youtube yise  This is your time  ari naho anyuza inyigisho, ibyo asanga birimo amahoro atangaje. Daniel Gaga wamenyekanye nka Ngenzi Ni umukinnyi wa filime wamenyekanye nka Ngenzi, muri Gashyantare muri uyu mwaka ni bwo yatangaje ku mugaragaro ko akijijwe, nyuma y igihe kirekire yibera mu buzima butandukanye bw ibyaha yanagarutseho ubwo yatangaga ubuhamya mu rusengero  rwa Noble Family Church ari naho yari yatangaje ko azanabatirizwa. Ngenzi avuga ko yumva ataratinze gukizwa, ahubwo ko Imana yari imwibikiye, kuko ni bwo yari agiye kuyikorera neza, agahamya ko nyuma yo gufata uwo mwanzuro ari bwo yumva yishimye cyane Liza Kamikazi Ku wa 03 Kanama 2016 ni bwo Umuhire Solange Liza wamenyekanye mu muziki nyarwanda nka Liza Kamikazi yabatijwe mu mazi menshi, yiyemeza gukurikira Yesu nta gusubira inyuma, ari naho yahisemo guhindura uburyo yakoragamo umuziki akajya akora indirimbo z Imana. Liza Kamikazi yamenyekanye mu ndirimbo zitandukanye zirimo Usiniache Baby, Rahira yafatanyije na The Ben, Nkiri muto, Ngukunde nte n izindi. Nyuma y umwanzuro wo gukorera Imana Liza yashyize hanze indirimbo z Imana zirimo Indirimbo nshya, Ndaje Data, Yesu wanjye n izindi. Kugeza ubu Liza akora ikiganiro cya Gospel kuri Televiziyo Rwanda. Ngabo Medard Jorbert (Meddy) Umuhanzi Ngabo Medard Jorbert uzwi nka Meddy yari amenyerewe anakundwa mu ndirimbo z urukundo zakunzwe n abatari bake, zirimo Inkoramutima, Akaramata, My vow yahimbiye umugore we n izindi zatumye yigwizaho igikundiro. Mu mpera za 2021 ni bwo uyu muhanzi yifashishije imbuga nkoranyambaga ze atangariza abakunzi be ko atazongera gukora indirimbo zisanzwe kuko yahinduriye mu ndirimbo zo kuramya no guhimbaza Imana. Meddy aherutse gukora igitaramo yise Night of Worship and Testimornies with Meddy, cyabaye mu ijoro ry itariki 29 Nzeri 2024, mu mujyi wa Portland muri Leta Zunze Ubumwe z Amerika, cyari kigamije kumuhuza n abakunzi be, aho yabatangarije ko nyuma yo gukizwa no kwiyemeza gukorera Imana abayeho mu munezero. Niyokwizera Bosco (Niyo Bosco) Umuhanzi Niyokwizera Bosco uzwi cyane nka Niyo Bosco ni we muhanzi uherutse gufata umwanzuro wo kwegurira Imana ibye akabigaragariza no mu nganzo. Abinyujije mu kiganiro yakoreye kuri Radio Rwanda tariki 24 Werurwe 2024, Niyo Bosco yavuze ko ahagaritse indirimbo zisanzwe, akaba agiye kujya aririmba indirimbo z Imana. Uyu muhanzi yavuze ko Imana yamukoreye ibyiza byinshi ku buryo kuyiririmbira ari kimwe mu byo yakora kugira ngo ayishimire ibyo yamugejejeho. Nubwo aba bose bakunzwe mu byo bakoraga mbere, ariko kandi naho bagaragarije ko bahinduye ibitekerezo, ubuhanga bwabo ntibwashidikanyijweho nubwo hari abatarishimiye imyanzuro bafashe.
link1189: Umuhanzi w indirimbo zo kuramya no guhimbaza Imana, Ngabo Medard Jorbert uzwi nka Meddy yahishuye ko kuririmba kenshi indirimbo z urukundo byatumye afatwa nk umuntu ukunda kandi agakunda neza cyane, nyamara ngo ubwo yamenyanaga na Mimi usigaye ari umugore we, yasanze yarikundaga kurusha uko yakundaga. Yabigarutseho mu ijiro ry itariki 29 Nzeri 2024, ubwo yari mu giterane yakoreye mu mujyi wa Portland muri Leta Zunze Ubumwe z Amerika yise Night of worship and testimornies with Meddy, cyari kigamije kumuhuza n abakunzi b ibihangano bye. Mu buhamya bwe uyu muhanzi yavuze ko yakuze yifuza kwamamara no kubona amafaranga. Yagize ati:  Nakuze numva nshaka kumenyekana, gukundwa ndetse no kubona amafaranga, igihe cyarageze mbigeraho, kuko ikintu cyose nashakaga narakibonaga kandi mu buryo bworoshye. Nkorera amafaranga mu buryo bworoshye abantu baririmba izina ryanjye nkumva binkoze ku mutima, gusa hari ubuzima buba bwihishe umuntu aba azi wenyine hakaba n ubuzima abamo bwo kwishushanya.  Akomeza agira ati:  Byose byagendaga neza mbona ibyo nifuzaga byose narabigezeho, ariko mbona umutima wanjye uhora uhagaze, abantu bagatekereza ko ndi umuntu ukunda cyane kubera kuririmba indirimbo z urukundo, ariko igitangaje ku ndirimbo z urukundo ntiyatuma ukunda.  Meddy avuga ko nubwo yaririmbaga indirimbo z urukundo ariko byari bitangaje kuko yahoraga ashwana n umukunzi. Ati:  Nari mfite inshuti yanjye y umukobwa, ubu ni umugore wanjye, ariko umubano wacu wari uteye ubwoba, ariko abantu batekerezaga ko nkunda cyane (Romantic), ariko mu by ukuri narikundaga nirebagaho cyane.  Ushobora kuvuga ko uri mu rukundo ariko bisaba gusa akantu gato kaguhungabanya ugasanga udakunda, muri ubwo bwamamare twatangiye kujya tubishwaniramo, dutangira kujya turwana kuri buri kantu.  Meddy avuga ko yabonye amahoro mu mutima nyuma yo kwakira agakiza akiyemeza guta byose agakurikira Yesu. Ati:  Iyo mvuga ubuhamya bwanjye ntabwo mpangayikishwa no kuba mwabyizera, kuko si akazi kanjye gutuma mwizera, mbere y uko mpinduka nabanje kwitegura gukora icyo byansaba, niba binsaba kuba umukene, kujya ku muhanda cyangwa gutangira ubuzima bundi bushya, nari nyuzwe nabyo, kuko nari nasobanukiwe uwampamagaye, gusa hari urwego narenze ubu sinkihangayikishwa n uko uri bumfate cyangwa uri bumvuge.  Uyu muhanzi ahamya ko yahindutse agakurikira Imana, kandi nta gihe na kimwe yigeze abaho yishimye nk uko bimeze ubu, ku buryo yanasabye Imana ko yaziyereka umugore we nkuko yamwiyeretse, irabimukorera hanyuma umugore we yakira agakiza, ibyo ahamya ko byatumye urugo rwabo rurushaho kurangwa n umunezero. Meddy avuze ibi nyuma y uko tariki 09 Nzeri 2024, umugore we Mimi Mehfira yari yatangarije ku rubuga rwe rwa Instagram ko yishimiye kuba yarabatirijwe mu mazi menshi akavuka bundi bushya.
link1190: Umuhanzi Mugisha Benjamin uzwi cyane nka The Ben yashimiye cyane abamufasha gutunganya indirimbo ze, anasaba abakora imyidagaduro kurangwa n urukundo. Yabigarutseho ubwo yarimo ahamagara abantu batsinze ikizamini yari yatanze ku rubuga rwe rwa Instagram, asaba abantu gutombora bakavuga izina ry indirimbo agiye gusohora hanyuma abazavuga izina rya nyaryo akazabahemba. Ni ikiganiro yakoreye ku rubuga rwa Instagram ( Live), agenda ahamagara umwe ku wundi mu batsinze akoresheje telefone mu ijoro ry itariki 27 Nzeri 2024, aboneraho no gushimira benshi batandukanye mu bamufasha gutunganya indirimbo. Ati:  Nsuhuje Kiiz, abamfasha bose gutunganya indirimbo (Shout out to all my Priducers) Lik Lik, Element munyumve guys ndabakunda, ndabubaha uko mbavuze mwese, abahanzi bose n abandi bose bakora mu ruganda rw imyidagaduro.  Yakomeje agira ati:  Nsuhuje kandi mpaye icyubahiro buri wese ubarizwa mu ruganda, ariko na navuge nti urukundo, urukundo rushingirwaho mu bintu byose, kandi ni ingenzi mukure cyangwa se dukure inzangano muri ibi bintu, bino bintu bigomba kuba bishimishije, dukwiye kubyishimiramo, ntidukwiye kubirwaniramo.  Mu bandi The Ben yashimiye, harimo Tom Close, Jimmy Muyumbu, Muyoboke Alex, Bruce Melodie, Clement, Alpha Rwirangira, Kevin Kade, Yago n abandi, avuga ko ari byiza ko bashyigikirana kurusha uko barwanira mu myidagaduro bakanangana. Uyu muhanzi avuga ko ari byiza guhinga urukundo muri wowe kurusha kuvuga igihe wagabweho ibitero n umuntu runaka. Ati:  Ubusanzwe sinkunda kugira umwanya wo kuvuga ibintu nk ibi ngibi, mpitamo guceceka, n iyo mbabaye ndaceceka, kandi n iyo umuntu yanyikoma ndaceceka, kandi n ubu singaruka ku muntu unyikoma ahubwo ndashaka ko tuganira ku kintu cy ingenzi, nta kintu cyiza nko guhinga urukundo muri wowe.  The Ben agarutse kuri ibi, mu gihe hari igihe Yago yigeze kumusaba kuvuga ku bantu bamwikoma kuko yahamyaga ko ari umwe mu bagirirwa ishyari bakikomwa n abo bahurira mu ruganda rw imyidagaduro, gusa ngo we agahitamo guceceka. Ibihembo The Ben yatanze ku bakunzi bashoboye kuvuga izina ry indirimbo Plenty yashyize ahagaragara tariki 27 Nzeri 2024, buri wese mu batsinze yari agenewe agera ku bihumbi 250 by amafaranga y u Rwanda nk igihembo.
link1191: Umukinnyi akaba n umwanditsi wa filime Nyarwanda Bahavu Jeanette asanga gukora Sinema ari ugukotana no gukunda ibyo ukora kuko ibica ntege byo bihoraho. Yabigarutseho ku mugoroba w itariki ya 27 Nzeri 2024, mu birori byo kumurika filime nshya yise Bad Choice, anashyikiriza impamyabushobozi abanyeshuri barangije kwiga ibijyanye no gukina filime muri Baha Africa Entertainment. Mu kiganiro n itangazamakuru, Bahavu yavuze ko yizeye ko ubumenyi abahuguwe bahawe buzabafasha, ariko bibasaba gukotana no gukunda Sinema. Yagize ati:  Birashoboka ko hari abatazakomeza Sinema nk uko n ubusanzwe impamyabumenyi twahawe atari ko twese twazikoresheje, ndabyizeye neza ko harimo abantu baje bazi icyo bashaka, harimo intwari, harimo abantu barimo gukotana ngo binjire muri Sinema kandi bigende neza.  Akomeza agira ati:  Ni ukuvuga ngo bisaba gukotana, bisaba umurava mwinshi cyane, gukora cyane no gukunda ibyo ushaka, uwaje akunda Sinema, uwaje azi ko agomba kuguruka nta kizamuca amababa, azaguruka ariko uwaje mu kigare ubwo arabisiga mu ikanzu hano, ariko ntekereza ko nta muntu waje atazi icyo ashaka.  Bahavu yashimiye buri wese wagize uruhare mu ntambwe zose yateye muri Sinema, by umwihariko umugabo we wamushyigikiye kenshi akamutera imbaraga muri buri kimwe cyatuma asohoza inzozi ze. Agaruka ku byigeze kuvugwa ko yaba yarabeshye abitabiriye amahugurwa ye, kubera ko hari byinshi yabasezeranyije ariko batabonye, Bahavu yavuze ko ari intambara kandi nta cyiza kigerwaho hatabayeho ibitero yise ibya satani. Ati:  Biriya ni ibitero bya satani kandi bigomba kuza, aho ikintu cyiza nk iki kigomba kuba ntabwo satani yari kwemera ko biba nta ntambara zibayeho, byateguraga uyu munsi, nta kibi kibaho ngo gisige ibintu byose bibaye bibi, kuko nabyo byagombaga kwereka ababikurikiranye ko bishoboka.  Bahavu Jeanette asanga kandi bishoboka cyane ko hari igihe Sinema nyarwanda yazacururizwa no ku zindi mbuga zicuruza Sinema, atari kuri YouTube gusa, nubwo bisaba ko abantu bayumva bakanayikunda ku rwego yazagera aho icuruza. Kuri ubu Baha Africa Entertainment yashyize ku isoko abakinnyi ba filime bagera ku 196 bamaze igihe bahugurwa ibijyanye n amasomo yo gukina filime. Bahavu yatangiye gukina muri filime yitwaga umuziranenge, amenyekana cyane ubwo yakinaga mu yitwa City Maid, aho yakinnye yitwa Diane, ibyo avuga ko byamubereye intangiriro y urugendo rwo gukabya inzozi ze, kuko yazivuyemo zombi agatangira gukina iye yise Impanga series.
link1192: Mu ruganda rw imyidagaduro hahoramo ihangana rya hato na hato ry ibyamamare baba babizi cyangwa batabizi, babigizemo uruhare cyangwa batarugize, byose birushaho kuryoshya imyidagaduro, bikitwa gutanga show. Muri iyi nkuru Imvaho Nshya yabateguriye zimwe mu nkuru enye zikomeje kubica bigacika ku mbuga nkoranyambaga mu ruhando rw imyidagaduro nyarwanda. Yago yahishuye amashyari, amarozi no kugambanirana bikorerwa ku mbuga nkoranyambaga mu myidagaduro nyarwanda. Nyarwaya Innocent uzwi nka Yago Pon Dat Mu ntangiriro z iki cyumweru ni bwo umuhanzi akaba n umunyamakuru Nyarwaya Innocent uzwi nka Yago Pon Dat, nyuma yo kwakira ubutumwa bwa Minisitiri Dr. Utumatwishima Jean Nepo Abdallah, yasabye ko abafana be bazwi nka Big Energy batakomeza kwitwa agatsiko ahubwo agaragaza ko mu myidagaduro nyarwanda harimo ishyari, amarozi ndetse no kugambanirana. Yifashishije zimwe mu ngero z ibyamamare, uwo muhanzi yavuze ko bazaganirizwa kuko babikorewe bikabaviramo kwibagirana kandi byose bikaba byarakorewe ku mbuga nkoranyambaga. Muri icyo kiganiro Yago yanyujije ku rubuga rwe rwa Youtube, yagaragaje ko yiteguye gutanga umusanzu we atanga ibimenyetso hagamijwe kurwanya ishyari, inzangano no kugambanirana. Intambara y amagambo hagati ya Semuhungu na Lorenzo Nyuma y itariki 21 Nzeri 2024, ubwo habaga umukino w umunsi wa Kane wa shampiyona y icyiciro cya mbere y umupira w amaguru wahuje Gasogi United yakiriye Rayon Sport ukabera kuri Stade Amahoro, umunyamakuru w urubuga rw imikino Lorenzo yavugiye kuri Radio Rwanda ko bidakwiye ko umuntu ufite imico nk iya Semuhungu Eric (yo kuryamana na bo bahuje igitsina) ajya muri Stade akabyina imbyino zikunze kugaragara ku bakobwa, kuko ari ahantu hahurira abantu benshi yaba abana cyangwa se abakuru. Semuhungu ntiyigeze abyakira neza, bituma atangira kuzana ibiganiro bagiye bagirana, agaragaza ko uyu munyamakuru yamuzengereje amusaba urukundo ndetse n amafaranga bituma habaho guterana amagambo ku mbuga nkoranyambaga, hanyuzwa inkuru zitandukanye nubwo byarangiye Lorenzo abihakanye. Kubihakana kwa Lorenzo kwatumye Semuhungu atangira kuzana ibiganiro bagiye bagirana, agaragaza ko uwo munyamakuru yamuzengereje amusaba urukundo ndetse n amafaranga bituma intambara irota ku mbuga nkoranyambaga ahanyuzwaga izo nkuru. Umukobwa bivugwa ko Aline Gahongayire yafungishije Mu gihe abakurikiranira hafi ibijyanye n imyidagaduro bari bategereje indirimbo zirimo iya The Ben na Bruce Melodie, hasohotse ikiganiro cyakozwe n umukobwa witwa Iradukunda Jeannette kuri YouTube yitwa Slim Jesus tv, avuga ko yari amaze umwaka muri gereza ya Nyarugenge yarafungishijwe  n umuhanzi w indirimbo zo kuramya no guhimbaza Imana, wamushinjaga kuba yaramwibye amafaranga, ndetse akaba yari yaranatanzwemo igitambo n uwo muhanzi. Ni ibintu bikomeje guteza urujijo ku bakoresha imbuga nkoranyambaga bibaza niba koko ubugome Iradukunda arimo kugaragaza Aline Gahongayire yabukora, nubwo Gahongayire ntacyo arabivugaho kuko ahugiye mu gitaramo arimo gutegura yise Zahabu Gala Night kizaba tariki 5 Ukwakira 2024. Gukurura ishanga kwa Bruce Melodie mu ndirimbo Iyo foto Ku wa Gatanu tariki 27 Nzeri 2024, ni bwo indirimbo ya The Ben yise  Plenty  yasohotse hashize amasaha make Bruce Melodie nawe asohora iyo yise  Iyo foto  nkuko bari babitangarije abakunzi babo mbere. Kuba The Ben yasohora indirimbo na Bruce Melodie agahita ayisohora, ubwabyo abakurikiranira hafi iby ihangana ryabo batangiye kubibonamo ubushotoranyi bwa Melodie abandi bakavuga ko Melodie azi ubucuruzi. Hari nkaho muri iyo ndirimbo Melodie agaragaramo yifotozanya n abakobwa batandukanye akagera aho asa nk aho akuruye umwenda w imbere umukobwa yambaye, [byiswe gukurura ishanga] biherutse gukorwa na The Ben ubwo yifotozanyaga n abafana be akagera ku witwa Kwizera Emelyne wanasobanuye ko yari ishanga bitari umwenda w imbere nk uko benshi babivugaga. Abahanga mu bijyanye n imyidagaduro bavuga ko icyamamare ari abantu ba rubanda kandi bavugwaho byinshi, bimwe bikaba ari byo cyangwa atari byo, byiza cyangwa bibi, icyakora ibyamamare byo akenshi usanga babizi gutyo bikaba bitabashishikaza nubwo hari n abo birenga bikabatera ibikomere.
link1193: Amashusho y indirimbo nshya y umuhanzi Bruce Melodie ikomeje ku bica bigacika ku mbuga nkoranyambaga kubera ubwiza bw amashusho yayo, ariko by umwihariko aho agaragara  akurura ishanga  y umwe mu bakobwa. Kuri uyu wa Gatanu tariki ya 27 Nzeri, ni bwo Bruce Melody yashyize hanze amashusho y indirimbo  Iyo Foto  aho ku munota wa 1 n amasagonda 47 yagaragaye akurura ishanga, ibisa neza neza n ibyo  umuhanzi The Ben yakoze ubwo yakururaga ishanga y umukobwa witwa  Kwizera Emelyne mu gitaramo cyabereye mu  Karere ka Musanze muri Kanama uyu mwaka. Mu mashusho yakwirakwiye ku mbuga nkoranyambaga mu kwezi kwa Kanama, The Ben yagaragaye akurura ishanga ya Emelyne na we agaragara nk aho atunguwe cyane. Ntibyatinze, ayo mashusho yatumye ajya mu bitangazamakuru cyane cyane ibikorera kuri you tube asobanura ibyabaye, cyane ko abenshi babanje gutekereza ko icyo The Ben yakururaga ari ikariso ye. Mu mashusho y indirimbo nshya,  Bruce Melody yasubiyemo ibisa n ayo mashusho yakwirakwiye bikurura amatsiko y abantu benshi bakomeje kuyikwirakwiza. Bruce Melody agishyira hanze Iyo Foto abantu benshi ku mbuga nkoranyambaga by umwihariko ku rubuga rwa  X  bagaragaje ko akoze agashya kuko ahuje ibyasaga nk ishyano ryaguye n imyidagaduro. Abenshi bamushimiye ko guhanga udushya kwe bituma akomeza kwigarurira imitima ya benshi mu bakurikirana imyidagaduro mu Rwanda, cyane ko amashusho y iyi ndirimbo yakozweho nyuma y igihe gito cyane inkuru y ishanga ibaye kimomo. Indirimo Iyo Foto, itanga ubutumwa bukomoza ku byiza n ingorane zo gufatwa amafoto rimwe na rimwe aho afatwa na ba nyirayo batazi ko arimo gufatwa. Ijya kugera ku musozo hagaragaramo umubyeyi wasaga n uca inyuma umugabo we, nyuma y igihe gito uwo mugabo we agahita yohererezwa ifoto ye amuca inyuma. Mu buryo bw amashusho, iyi ndirimbo yafatiwe mu Rwanda akaba yarakozwe na Fyzo Pro.
link1194: Ubuyobozi bwa Korali Gahogo yo mu Itorero ADEPR mu Karere ka Muhanga, bwatangaje ko mu ivugabutumwa butanga bwiyemeje guhangana n inyigisho z abanyamadini n amatorero ziyobya ababakurikira. Bwabigarutseho ku wa Kane tariki ya 26 Nzeri 2024, mu kiganiro ubuyobozi bw iyo Kolari bwagiranye n abanyamakuru gitegura igiterane ngarukamwaka Gahogo Evengelical Week, kizamara icyumweru, aho icy uyu mwaka kizatangira tariki ya 30 Nzeri kikazageza ku ya 6 Ukwakira 2024. Umuyobozi wa Korali Gahogo Nibamureke Thad e, yavuze ko muri icyo giterane bateganya gukora ivugabutumwa rishishikariza abantu gukorera Imana ndetse bakazafasha n abaturage b amikoro make mu buryo butandukanye bw iterambere. Uwo muyobozi yabwiye itangazamakuru ko mu byo korali ayoboye ishyize imbere harimo guhangana na zimwe mu nyigisho zitangwa na bamwe mu banyamadini zikayobya ababakurikira aho kububaka. Yagize ati:  Umusanzu dufite ni ukwigisha abantu, atari ukuririmba gusa ahubwo tunabigisha gukora duhereye ku baririmbyi bacu bakagendana na gahunda za Leta.  Yongeyeho ati:  Niba tubikoze n abandi batureberaho. Abantu bayobya abandi iyo tubyumvise turabigorora. Hari umuntu ushobora kuza mu itorera agahanura ibinyoma iyo dusenga hakaba hari ubutumwa burimo ubuyobe tuba tugomba kubwamaganira kure.  Yavuze ko abantu bakwiye kujya bashishoza ku byo bahanurirwa kuko bishoboka ku bitahura. Ati:  Abantu bakaba bamaze imyaka irenga 20 ariko ugasanga umuntu araguhanuriye ngo uriya mugore mubana si uwawe, unabirebesheje amaso wasanga atari ukuri ahubwo ari ubuyobe.  Ubuyobozi bwa Kolari Gahogo bwatangaje ko muri icyo giterane kizabera kuri ADEPR Gahogo, burimo gutegura bwateganyije kwishyurira imiryango 200 ubwisungane mu kwifuza bwa mutuweli. Korali ya Gahogo yateguye icyo giterane ikaba izafatanya n andi makorali yo muri ADEPR mu Karere ka Muhanga bityo ikaba ishishikariza buri wese kuzitabira kandi kwinjira ni ubuntu. Ni igiterane ahanini kiba kigamije guhumuriza abaturage bagakomera kandi bagakora ibibateza imbere aho kwigunga. Korali Gahogo ihamya ko kuba hari zimwe mu nsengero zafunzwe kubera ko abari baziyoboye batangaga inyigisho ziyobya abantu na byo byatumye benshi mu bakirisitu bareka gusenga bityo igahamya ko mu gutegura icyo giterane bagamije kubyutsa abo bihebye bakongera gukorera Imana. Korali Gahogo yatangiye kuvuga ubutumwa binyuze mu ndirimo mu 1994, ikaba igizwe n abaririmbyi basaga 100.
link1195: Chorale Christus Regnat yo kuri Paruwasi Regina Pacis muri Arikidiyosezi ya Kigali yongeye gutegura igitaramo cy indirimbo zisingiza Imana, zirata umuco n amahoro bya muntu bise  i Bweranganzo . Igitaramo kigiye kuba ku nshuro ya Kabiri, biteganyijwe ko kizaba tariki ya 3 Ugushyingo 2024 guhera Saa kumi n ebyiri (18H00) z umugoroba kuri Lemigo Hotel. Korali itangaza ko imaze amezi asaga 6 itegura iki igitaramo. Icy uyu mwaka kizaba kirimo indirimbo zinyuranye zikubiye mu ndimi zitandukanye zituma abazacyitabira batazicwa n irungu kuva mu ntangiriro kugera gisoje. Ubuyobozi bwa Korali bugira buti:  Aha twavuga ururimi rwacu kavukire rw Ikinyarwanda kuko benshi mu bakunzi bacu ari abanyarwanda ariko ntitwibagirwa ko n abatumva ikinyarwanda na bo badukunda bityo rero nabo tukaba twarabashyize igorora kuko mu ndirimbo zizaririmbwa harimo n izikubiye mu ndimi z amahanga; Icyongereza, Igifaransa, Ikiratini n izindi ..  Bukomeza bugira buti:  Nyuma y uko indirimbo zizaririmbwa muri iki gitaramo zizaba zikubiye mu ndimi zinyuranye ndetse zizaba ziri no mu njyana ndengamipaka, bituma ntawe uzipfumbata muri icyo gitaramo kuko abakunda amajwi agera mu gisenge (Classical Music) bazayumva kandi abaryohere; abakunda gucinya umudiho mu njyana Nyarwanda/Gakondo nabo twarabazirikanye n abakunda kwidagadura mu zindi njyana nabo barahishiwe.  Aha ni ho ubuyobozi bwa Korali Christus Regnat buhera bushishikariza abakunzi bayo ndetse n abakunzi ba Muzika muri rusange kugura amatike hakiri kare kugira ngo imyanya itazabashirana. Kugura amatike birakorerwa ku rubuga:www.event.christusregnat.rwariko hagakurikizwa amabwiriza. Amatike yashyizwe mu byiciro Bibiri; hari agura 20,000 frw ndetse n itike ya  agura 10,000 frw. Intego ya Korali Christus Regnat ni ugukomeza gusigasira no guteza imbere umuziki uririmbye neza kandi ufasha abantu kuruhuka no gusabana. Intego y isumbuye muri iki gitaramo izaba ari ugufasha abana bava mu miryango itishoboye. Korali Christus Regnat yamenyekanye cyane mu ndirimbo zo gusingiza Imana nka Kuzwa Iteka, Twarakuyobotse ndetse n izindi nk  Igipimo cy Urukundo na Mama Shenge. Chorale Christus Regnat imaze kugira imizingo 7 y indirimbo. Mu 2019, Kolari Christus Regnat yahimbiye indirimbo Cardinal Antoine Kambanda yise  Intambwe y intore  Ruhamyantego! Ni mu gihe indirimbo  Ishema ry umushumba  yahimbwe inaririmbwa na Chorale Christus Regnat ubwo Cardinal Antoine Kambanda yagirwaga Umwepisikopi wa Kigali.
link1196: Mutesi Jolly weguganye ikamba rya Nyampinga w u Rwanda 2016, asanga hageze ngo ibibera mu ruganda rw imyidagaduro  bifatwa nk ibisanzwe cyangwa urwenya rworoheje byitabweho kandi  n abavuga amashyari abamo  bategwe amatwi  kuko hari benshi mu banyempano bahatirikiriye ntibinamenyekane. Yifashishije ubutumwa yashyize ku rubuga rwa X, Mutesi yanditse avuga ko inzangano zirangwa muri uru ruganda zatumye hari byinshi byangirika harimo n impano zagiye zibigenderamo. Yagize ati:  Birababaje cyane kubona abantu kugeza ubu bafata ibivugwa mu ruganda rw imyidagaduro nk urwenya, abantu bishyize hejuru bashaka amafaranga n ubwamamare, impano z abakiri bato zirahasenyukira, izindi zipfa ntaho ziragera. Ku bw ibyo, ni ingenzi kutihutira kwamagana abantu ahubwo tukabumva kuko nibura bo bagerageje kuvuga, hakabaho gukora ubushakashatsi n ubusesenguzi, nyuma hakazabaho gutangira bundi bushya, uruganda rugashyirwa ku murongo.  Yongeraho ati:  Uruganda rw imyidagaduro ni isoko y izamuka ry amikoro mu bice bitandukanye by Isi. Ni ingenzi kwita cyane ku bibera inyuma y amarido mu ruganda rwacu, niba twifuza ko rutwungukira nk uko ahandi bimeze.  Ibi abivuze nyuma y igihe gito umunyamakuru akaba n umuhanzi Nyarwaya Innocent uzwi nka Yago atangaje ko mu ruganda rw imyidagaduro harimo amashyari, inzangano ndetse n amarozi anifashisha zimwe mu  ngero z abahanzi avuga ko bazimijwe n ubugizi bwa nabi bwa bagenzi babo.
link1197: Rosal a, amazina ye nyakuri ni Rosal a Vila Tobella, ni umuririmbyi akaba n umwanditsi w indirimbo wo muri Espagne wavutse ku ya 25 Nzeri 1992 i Sant Cugat del Vall s. Yavumbuye umuziki gakondo wo muri Espagne akiri muto. Afite impamyabumenyi yakuye mu Ishuri Rikuru ry umuziki ryaCatalogne, yakoranye na Ra l Refree kuri alubumu ye ya mbere, Los  ngeles. Nk uko byatangajwe n ikinyamakuru le magazineRolling Stonegikora by umwihariko ku muziki, ku bijyanye n umuco cyashyize iyo alubumu ya Rosalia muri alubumu 500 zikomeye. Mu 2018, yasohoye El Mal Querer, alubumu ye ya kabiri, biba intangiriro yo kumenyekana ku rwego mpuzamahanga. Rosal a yatsindiye ibihembo byinshi, birimo Grammy Award, 8 Grammy Awards na 3 MTV Video Music Music Awards. Byongeye kandi, ni we muhanzi wa mbere wo muri Espagne watorewe kuba Umuhanzi mushya mwiza muri Grammy Awards. Ku ruhande rurebana n ubuzima bwe, Rosal a yahuye na C. Tangana , umuraperi wo muri Espagne barabana, mu 2016, bafatanyije, banditse indirimbo nyinshi ziri kuri alubumu El Mal Querer. Batandukanye muri Gicurasi 2018. Rosal a yinjiye mu Rukundo na n umuhanzi Rauw Alejandro wo muri Porto Rika kuva muri Werurwe 2020.
link1198: Bikorimana Emmanuel wamenyekanye nka Bikem wa Yesu azanye imbaraga zidasanzwe mu muziki, aho ubu yamaze gushyira hanze indirimbo  Hari umwami wa kera . Hari umwami wa kera ni indirimbo isanzwe iboneka mu ndirimbo zo gushimisha Imana ya 419. Bikem wa Yesu wasubiyemo iyi ndirimbo, abarizwa mu itorero ADEPR Remera. Yamenyekanye cyane binyuze mu biganiro bitandukanye akora ku murongo wa YouTube ahoafatwa nk umusesenguzi ukunzwe n abatari bake cyane cyane abakurikiraiyobokamana. Nubwo Bikem yamenyekanye nk umusesenguzi, ntiyigeze atererana umuziki kuko acurangira abaririmbyi batandukanye, ateza imbere impano z abana, asubiramo amakorasi ya kera ndetseakaba ari n umwarimu wa piano kuko yigisha gucuranga binyuze kuri internet.   Umuhanzi Bikem uvuga ko aririmba mu njyana ya Country music, yatangaje ko gahunda ze mu myaka Itanu iri imbere. Yagize ati:  Njyewe intego mfite muri uyu murimo si iyanjye gusa ahubwo nyihuriyeho n abandi benshi dusangiye ugucungurwa kuko twese duhamagarirwa umurimo wo kwamamaza ubutumwa bwiza bwa Yesu Kristo kandi tukaba dufite inshingano yo kubugeza kumpera y Isi. Gusa mfite icyifuzo cy umwihariko ku ndirimbo zo mu gitabo. Iyo nitegereje akenshi nsanga izi ndirimbo abakirisitu benshi baziririmba batazizi bakaziririmbira mu kigare no mukidini kinshi ariko ntibakireimpinduka zo mu mwuka kuko batariho mu buzima bw indirimbo baba baririmba, niyompamvu nifuje gutanga umusanzu wanjye wo kwigisha no guhishura amateka y izindirimbo ku buryo umuntu azajya aririmba indirimbo azi neza impamvu y iyondirimbo, azi uwayanditse n uwayiririmbye n ibihe yarimo.  Avuga ko icyo gihe nibaririmba indirimbo bazi inkomoko yayo bizajya bituma bayiririmbisha umutima kuruta kumva gusa umudiho wayo n uburyohe bw ijwi.   Akomeza agira ati:  Ndifuza ko indirimbo zo mu gitabo zihindukira itorero ubuzima dutuyemo kukozihimbanye umwimerere w ubutumwa bwiza butavangiye kandi ntizijya zisaza.  Nibura mu myaka itanu ndifuza ko abakirisitu bazaba bazi neza amateka n umwimerere w indirimbo zisaga 150 zitandukanye.  Umuhanzi Bikem avuga ko undi mushinga afite kandi yatangiye ari uwo kugarura mu itoreroumwimerere w amakorasi ya kera ndetse n izindi ndirimbo zakunzwe zigakoreshwa mu ivugabutumwa. Ati:  Mu myaka itanu iri imbere nibura amakorasi nindirimbo 240 za kera zakoreshejwemu ivugabutumwa kandi zigatanga umusaruro, izo ndirimbo cyangwa ayo makorasi azabaakoreshwa mu nsengero zitandukanye.   Muri uyu mushinga, Bikem yatangiriye ku ndirimbo  Hari Umwami wa Kera  indirimboyagiye hanze ejo ku wa Mbere wo ku wa 23 Nzeri 2024 ibaka irimo gukurikirwa n abatari bake.
link1199: Mu Rwanda hagiye kubera Iserukiranuco Ikirenga Culture and Tourism Festival rizifashisha umuhanda hamurikwa imico yo mu bihugu 12 ibizwi nka Carnival uburyo buzaba bubaye ku nshuro ya mbere mu Rwanda. Ni iserukiramuco rigamije guteza imbere ubuhanzi n ubukerarugendo bishingiye ku muco mu rwego rwo kwizihiza umunsi wo kwita izina abana b ingagi. Mu kiganiro cyihariye yagiranye na Imvaho Nshya kuri uyu wa Mbere tariki 23 Nzeri 2024, Umuhuzabikorwa w iri serukiramuco, Mucyo Kevin Kanamugire, yavuze ko hazaberamo ibikorwa bitandukanye. Yagize ati:  Iri serukiramuco ryahujwe n umuhango wo Kwita Izina, kubera ko abazawitabira twifuza kuzabafasha kuryoherwa n ibihe byabo, rizamara icyumweru cyose, umunsi wa mbere ukazaba ugizwe n ibice bibiri. Ku nshuro ya mbere mu Rwanda umuhanda wose winjira mu Karere ka Musanze werekeza ku isoko rishya, uzafungwa ugakoreshwa mu buryo bw akarasisi, kazakorwa n ibihugu bitandukanye bizaba byitabiriye, ibizwi nka Carnival.  Akomeza agira ati:  Tuzakorana n ibihugu bigera kuri 12 byose bizakoresha uwo muhanda bimurika umuco wabyo, hanyuma nyuma y ako karasisi abantu bazaba bahurira muri Car Free Zone y aho maze habeho igitaramo cy iserukiramuco, aho hazaba hari abahanzi batandukanye bazataramira abitabiriye, hazabamo abamurika, gushaka no guhitamo impano nshya no kuziteza imbere, n ibindi bikorwa bitandukanye.  Hakizimana Pierre, Umuyobozi Mukuru w Umuryango Ikirenga Art and Culture Promotion, avuga ko iri serukiramuco ryateguwe mu buryo bwo gufasha abazitabira umuhango wo Kwita Izina abana b ingagi uteganyijwe tariki ya 18 Ukwakira 2024. Ati:  Iri serukiramuco ryateguwe kugira ngo abakerarugendo bose baje mu Karere ka Musanze by umwihariko mu muhango wo kwita izina, dore ko hari n abaza mbere y umunsi nyirizina, bashyiriweho umwanya wo kwidagadura n uburyo bwo gususurutswa ari byo bizabera muri iryo serukiramuco.  Akomeza agira ati:  Hari abasoza umuhango wo kwita izina bakifuza kuba barara bakazataha ku munsi ukurikiyeho, n abo hazaba hari ibirori (After Party) byo gusoza iri serukiramuco, kugira ngo abazarara mu Karere batazicwa n irungu, muri icyo gitaramo bazafashwa n abahanzi batandukanye.  Abazitabira iri serukiramuco nta kiguzi basabwa, icyakora ngo uyu muryango uzabafasha kubashakira uko bagenda (Transport), aho bazarara, n uko bazabaho mu gihe bategereje ko umuhango wo Kwita Izina ndetse nbanafashwe kubona amatike hanyuma izo serivisi bakaba ari zo zonyine bazishyura. Abakeneye ko bafashwa muri izo serivisi babandikira ku mbuga nkoranyambaga zabo zose bitwa Ikirenga_acp. Ku nshuro ya gatatu ritegurwa n umuryango utari uwa Leta witwa Ikirenga Art and Culture Promotion, Iserukiramuco Ikirenga Culture and Tourism Festival ritegurwa n umuryango utari uwa Leta witwa Ikirenga Art and Culture Promotion. Biteganyijwe ko iserukiramuco Ikirenga rizaba riba ku nshuro yaryo ya gatatu, rizatangira guhera tariki 12-18 Ukwakira 2024, aho rizasusurutswa n abahanzi barimo Bushari, Sintex, Alyn Sano, Papa cyangwe n abandi.
link1200: Rihanna avuga ko mu bitakimushishikaje harimo no kugaragara mu tubyiniro kandi ko atari ibya vuba ahubwo yabihagaritse ku myaka 20, akaba anyomoza abakeka ko byaba bifite aho bihuriye no kuba yarabyaye. Ni kenshi abakurikiranira ahafi ibijyanye n imyidagaduro mpuzamahanga bakunze kugaruka ku mpiduka zigaragara mu myitwarire y umuhanzi Rihanna nyuma yo kuba umubyeyi. Uyu muhanzi yabigarutseho ubwo yari mu kiganiro n itangazamakuru mu birori byo gusoza icyumweru cyahariwe imideri cyiswe Manila Fashion Week 2024, byabaye kuri uyu wa Mbere tariki 23 Nzeri 2024. Ubwo uyu muhanzi yabazwaga niba impinduka nyinshi zimugaragaraho harimo no guhagarika kugaragara mu tubyiniro byaba bifitanye isano no kuba yarabyaye yabiteye utwatsi. Mu kubasubiza yagize ati:  Kutajya mu tubyiniro kwanjye ntaho bihuriye no kuba narabyaye, kuko nahagaritse kujya mu tubyiniro nkiri mu myaka 20 y amavuko, none ubu mfite 36 y amavuko.  Rihanna yavuze ko bimwe mu binyobwa akunda birimo ikawa kuko ituma umuntu adasinzira, kandi akaba adakeneye gusinzira kuko akeneye gukora cyane agatera imbere n abana be bakazamenya ko bafite nyina utari umunebwe bigiraho. Icyumweru cyahariwe kumurika imideri (Milan Fashion Week) cyatangiye ku wa Kabiri tariki 17 Nzeri 2024 mu Butaliani, bikaba biteganyijwe ko gisozwa kuri uyu wa Mbere tariki 23 Nzeri 2024. Mu bitabiriye ibyo birori harimo n umugabo wa Rihanna A$ AP Rocky, usanzwe uzwi nk umuraperi.
link1201: Minisitiri w Urubyiruko n Iterambere ry Ubuhanzi Dr Utumatwishima Abdallah yiyemeje guhagurukira ibibazo bivugwa mu ruganda rw imyidagaduro (Showbiz) ndetse akanahura n abafana b umuhanzi akaba n umunyamakuru Nyarwaya Innocent uzwi nka Yago. Byose byatangiriye ku mashusho ya Minisitiri aho yagiraga inama urubyiruko ababuza kwibumbira mu dutsiko kuko bishobora gutangira ari ikintu gito ariko bikazavamo ibintu bibi cyane. Muri izo mpanuro yifashishije urugero rw abitwa aba  Big Energy  bamaze iminsi babica bigacika ku mbuga nkoranyambaga bivugwa ko ari abafana ba Yago. Nyarwaya Innocent wamenyekanye nka Yago, yakurikije ayo mashusho amagambo agaragaza ko atanyuzwe n ibyo Minisiriri yavuze, agaragaza uko bimeze akurikije urukuta rwe rwa X mu ma saa ine z ijoro za tariki ya 22 Nzeri 2023. Mu nyandiko yagize ati:  Reka nkosoreho gato Nyakubahwa Minisitiri, Big Energy ni abakunzi b ibikorwa byanjye (akazi nkora) ntabwo ari agatsiko nk uko mubibwiye abo mubereye umuyobozi ari bo rubyiruko! Ikibazo kiri muri Showbiz yo mu Rwanda cyarabananiye none ni njye uhindutse icyasha! Isi irareba.  Ibi ni byo Dr Utumatwishima yashingiyeho agaragariza Yago ko yiteguye kuganira n uwo ari we wese witeguye guhura na we mu bafana ba Yago, bagafatanya guha umurongo uburyo kumufana byakorwamo. Ati:  Murakoze Yago. Igitekerezo cyawe gikosora cyumvikanye (Point of correction is well Noted.), Niba hari abafana bawe bifuza ko twaganira nkababwira ibyo bakosora mu kugushyigikira ndabasabye banyandikira tukabipanga.  Akomeza agira ati:  Nta mutima mubi. Erega nanjye nitabiriye igitaramo cyawe ndetse nanamenyekanisha indirimbo zawe kubera kugushyikira, iyo abantu batangiye gutandukira tujya inama, iyo batemeye inama barahanwa. Gufana umuhanzi, umupira, ni vibes zemewe tunashaka cyane, ariko gufana amafuti, kwibasira abo muhuje umwuga, kujya inzira y amacakubiri ni kirazira. Naho showbiz yo twese tuzafatanya bizajya ku murongo kandi vuba.  Ibi bibaye nyuma y uko abafana ba Yago bitwa aba Big Energy baherutse guhabanya n ibyo basabwaga n umuhanzi Bruce Melodie ubwo yabataramiraga mu bitaramo bya MTN Iwacu na Muzika, yajya ababwira ibyo basubiramo nko kubashimisha bisanzwe bikorwa n umuhanzi uri ku rubyiniro, maze bo bakumvikana bivugira ngo Yago, Big Energy. Minisitiri Dr Utumatwishima Abdallah aherutse gusaba urubyiruko kwitondera kumira bunguri ibyo bahabwa n abavuga ko bashishikariye kuzana impinduramatwara, kuko bazisanga bari aho batetaganyaga kuba.
link1202: Bamwe mu rubyiruko rw Abarundi by umwihariko abakora ubusizi basoje mu cyiciro cya mbere cy amahugurwa yahawe abasizi, barishimira ko u Rwanda rwabahaye uburenganzira bungana nk ubw abandi ntibahezwe kubera ko ari impunzi. Mu kiganiro bagiranye na Imvaho Nshya, ubwo bari bamaze gusoza igitaramo cyo gutanga impeta z ishimwe ku basoje ayo mahugurwa cyabereye muri Camp Kigali, bayitangarije ko bishimiye uko bakiriwe mu Rwanda bagahabwa uburenganzira  nk ubw abandi. David Ndagijimana uba mu nkambi ya Mahama iherereye mu Karere ka Kirehe avuga ashimishwa n uko Leta y u Rwanda itajya ibaheza mu bikorwa bitandukanye biba byateguriwe urubyiruko. Ati:  Njewe ndashimira Leta y u Rwanda cyane kuba bategura ibikorwa nk ibi bakibuka ko natwe abana b impunzi twabyisangamo, ni ikintu nshimira cyane Madam Jeannette Kagame, cyane ko kwisanga muri aya mahugurwa byatewe n uko twari twanyuze mu marushanwa ya Art Rwanda Ubuhanzi tugatsinda.  Akomeza agira ati:  Amahirwe nagize yo gutsinda ririya rushanwa arimo kungeza ku bindi bintu nifuza, ni ikintu nishimira cyane ko Igihugu cy u Rwanda cyatwakiriye neza kandi gikomeza kutuba hafi mu bintu byinshi bishoboka.  Niyera Miriam ukunze kwiyita Icyana Cyiza, avuga ko gufatwa neza mu Rwanda byatumye aba Umunyarwandakazi n Umurundikazi icyarimwe. Ati:  Ndi Umurundikazi kuko ari cyo gihugu navukiyemo, ariko u Rwanda rurandera kuko ni ho namenyeye ubwenge, mpabwa amahirwe yo kwiga, ubwo rero u Rwanda ni umubyeyi wanjye.  Yongeraho ati:  Noneho kuba mpawe n igihembo cyo kuzakorerwa igisigo mu buryo bw amashusho ndetse n amajwi byandenze, binyereka ko byose bishoboka icya mbere ari ugukora ugashyiramo imbaraga utitaye kuho uturuka, Siga Art Rwanda ni nk ababyeyi kuri njye nishimye bitagereranywa.  Abasizi basoje aya mahugurwa bavuga ko ubumenyi bahawe biteguye kububyaza umusaruro, ku buryo abakunzi b ubusizi bakwiye kubitegura kuko babafitiye ibyiza. Biteganyijwe ko Siga Rwanda izafasha Niyera Miriam gukora igisigo mu buryo bw amajwi n amashusho nk umusizi witabiriye iminsi yose y amahugurwa akaba atarigeze asiba, bikaba byaragaragaje umuhate udasanzwe yifitemo. Umuyobozi Mukuru wa Siga Rwanda Rumaga Junior, avuga ko Abarundi bitabiriye ayo mahugurwa birengagije imbogamizi n ibibazo bindi bafite bagaragaza umuhate n ubwitange. Ati:  Uyu mukobwa w Umunyarwanda kandi w Umurundikazi kuva twatangira kwiga nta na rimwe yigeze asiba, n umunsi yari arwaye yaraje yicara mu ishuri arambwira ngo mwarimu nari nje kugira ngo mpagere ariko ndarwaye, ndamubwira nti ngaho taha. Ntabwo ari ishyari ku bandi bana ahubwo ni ishyaka yagize.  Akomeza agira ati:  Siga Rwanda yamwenereye kumukorera igisigo, turamushimira cyane ubwitange yagize, kandi muri abacu murabizi, nta na rimwe muzigera muduhamagara ngo mutubure.  Biteganyijwe ko Siga Rwanda izafasha Niyera Miriam gukora  igisigo mu buryo bw amajwi n amashusho nk umusizi witabiriye iminsi yose y amahugurwa akaba atarigeze asiba, bikaba byaragaragaje umuhate udasanzwe yifitemo. ArtRwanda-Ubuhanzi urubyiruko rw Abarundi rwabonyemo amahirwe, ni umushinga ushyirwa mu bikorwa n Umuryango Imbuto Foundation ifatanyije na Minisiteri y Urubyiruko guhera mu mwaka wa 2018. Uyu mushinga ushakisha ukanashyigikira abanyempano bari mu Rwanda bafite impano mu bijyanye no gukora no gukina amafilimi n amakinamico, gufotora, ubugeni bwifashisha ikoranabuhanga, kubyina, umuziki, ibijyanye n imyambaro, n ubundi bugeni n ubuvanganzo.
link1203: Bamwe mu rubyiruko rw abasizi bamaze igihe kigera ku mezi atatu bahugurwa nyuma yo gutsinda amarushanwa ya Art Rwanda Ubuhanzi, barishimira ko bahawe ubumenyi bubafasha kumenya igikenewe ku isoko ry umurimo. Ni amahugurwa yateguwe ku bufatanye na Imbuto Foundation atangwa na Siga Rwanda, hagamijwe kubafasha gukora ubusizi bubabyarira inyungu mu buryo bw amafaranga. Mu kiganiro bamwe muri bo bagiranye na Imvaho Nshya nyuma y igitaramo cyo gutanga impeta z ishimwe cyishwe Umutagara w Ibyanzu, cyabaye mu ijoro ry itariki ya 20 Nzeri 2024, bayitangarije ko amahugurwa bamazemo igihe bayungukiyemo ubumenyi buzabafasha gukora igitekerezo gishobora gucuruza ku isoko ry umurimo nkuko Uwanyirijuru Josiane abisobanura. Yagize ati:  Ikintu nungukiyemo ni ikijyanye no kumenya igitekerezo cyacuruza, kigakundwa n abantu, kuko mbere nahimbaga utuntu two kwiyumvira cyangwa nakumvisha inshuti zanjye, ariko ubu namenye uburyo nshobora guhimba bya nyabyo.  Ibi abihuriyeho na mugenzi we Muheto Gad, uvuga ko mbere yo kwitabira amahugurwa yumvaga ari umusizi ukomeye ariko akaza gusanga bitandukanye n ukuri. Ati:  Ntarahugurwa numvaga ndi umusizi ukomeye cyane, ariko nkinjira mu mahugurwa namenye ko ntacyo ndi cyo,  kuko hari ibintu nasanze nagombye kuba nari nzi ariko ntari nzi, narandikaga ariko ntabwo nari nzi ngo igitekerezo cyakundwa ni ikihe, numvaga icyo mfite ku mutima ari cyo ngomba guha abantu.  Yungamo ati:  Ubu tureba ko nubwo tubikora tubikunze, nyuma turabicuruza kandi ucuruza ikintu gikora ku marangamutima ya buri muntu, icyo ni cyo kintu gikomeye nigiyemo.  Umuyobozi Mukuru wa Siga Rwanda ari nayo yatanze amahugurwa Junior Rumaga avuga ko nubwo gukora ubusizi bigora ariko bishobora kuguhindura ukomeye. Ati:  Ubutumwa nabaha ni uko nubwo gukora ubusizi bitoroha ariko bishobora kuguhindura ukomeye. Iyo ushaka kuba ukomeye rero ni byiza ko ukora ibikomeye, ntibazarambirwe bazakoreshe ubuhanga bafite.  Ayo mahugurwa yari amaze amezi atatu, yahawe abasizi umunani barimo abakobwa batanu n abahungu batatu.
link1204: Imvaho Nshya, yagiranye ikiganiro na Nsabimana Leonard wahimbye akanasohora indirimbo  Ndandambara  igakundwa kugeza kuri Perezida wa Repubulika Paul Kagame ndetse ikanifashishwa mu bikorwa byo kwamamaza umukandida wa FPR Inkotanyi mu matora y Umukuru w Igihugu ya 2017 na 2024. Nsabimana Leonard witiriwe iyi ndirimbo, agaruka ku mateka yayo yagize ati:  Ubundi  Ndandambara  ntabwo yari indirimbo ahubwo yari ikorasi kimwe n izindi zo mu rusengero zaterwaga mu buryo bw umwuka nk umuntu wakuriye mu rusengero rero kuva mu mwaka wa 1999 natangiye kuyimenya.  Uko yatangiye kwandika iyi ndirimbo kugeza ayisohoye Mu magambo ye Nsabimana Leonard, yakomeje agira ati:  Ku myaka cumi n ibiri (12), ni bwo Ndandambara (Ikorasi) yakomeje kumenyekana nk ikorasi kimwe n izindi zitwaga  Nzakagendana, Yadutuye imitwaro n izindi, zikaririmbwa gutyo ariko abaziteraga batazwi ahubwo ziterwa mu buryo bw umwuka. Kuri iyo myaka 12, nk umwana wakuriye mu rusengero ni bwo nanjye natangiye kuyimenya, nkabona uburyo ifite imbaraga.  Yakomeje agira ati:  Ngeze mu myaka 18 ni bwo natangiye kuyobora za Kolari zo mu rusengero by umwihariko iyitwa  Inshuti za Yesu  yo muri Goshen Holly Church, hari muri 2013 . Muri 2015 ni bwo Nsabimana yaje kumenya ko muri 2017 hari kuzaba amatora bigendanye n uburyo yakundaga Perezida Paul Kagame kubera imiyoborere ye myiza, ahita agira igitekerezo cyo ku muhimbira indirimbo afatiye kuri iyo. Ati:  Muri 2015 ni bwo naje kumenya ko mu Rwanda hazaba amatora, kubera uburyo nakundaga Perezida wa Repubulika n amateka yabo mu ishyamba n ibibazo banyuzemo bituma nifuza kuzitabira amatora ariko nshatse igihangano ndakibura. Naje gutekereza ku mateka ya Daniel mu rwobo rw Intare, uko Imana yamurinze mbihuje mfata amateka y Inkotanyi, kuri Kagame wari uyoboye urugamba n uburyo bitari byoroshye indirimbo nyitangira uko.  Yavuze ko nyuma yo kubihuza atigeze agendera ku magambo yakoreshwaga mbere n abateraga ikorasi, kuko bo bakoreshaga  Nta , gusa we agakoresha  Nda . Ati:  Nahise mfata ikaramu ndicara ndandika. Abatera ikorasi bavugaga nta, ariko njye nshyiramo ururimishami rw iwacu i Rubavu, nkoresha  Nda  [Ndandambara], nandika amagambo yayo muri 2015 ntegereje amatora ya 2017 . Yakomeje agira ati:  Byageze muri 2017 indirimbo naramaze kuyisohora, njya mu marushanwa ya FPR Inkotanyi yo gutoranya indirimbo zizakoreshwa mu matora mu Karere ka Rubavu, bayihitamo itangira gucurangwa bwa mbere ku Kibuga cya Mudende [Mu Murenge wa Mudende mu Karere ka Rubavu] ariko rwari urugendo rukomeye . Avuga ko nyuma yo kuririmba indirimbo  Ndandambara , ari nabwo yaje kugera kuri Perezida wa Repubulika, agatungurwa no kumva ayigarukaho, akagira ati:  Nanjye mbafite ntayantera ubwoba.  Ati:  Natunguwe no kumva Perezida wa Repubulika agarutse ku ndirimbo Ndandambara, nk umuntu wifuzaga kuzaba umuhanzi, inzozi zanjye zahise ziba impano, nishimira uburyo Umukuru w Igihugu agarutse ku ndirimbo yanjye, bitewe n ubutumwa bwarimo kandi ari n ubutumwa nari naratekereje igihe kinini (2015-2017) . Ndandambara avuga ko nyuma ya 2017, indirimbo yatangiye kujya ikoreshwa cyane mu bikorwa bya Leta bitandukanye birimo na  Rwanda Day , ndetse n ahandi gusa ngo agasaba ko nawe yajya ajyana n indirimbo ye aho iri gucurangwa na cyane ko yabibonaga kuri Televiziyo  akababazwa no kubona imurusha imbaraga kandi ari iye, ariko ngo kugeza ubu arishimira ko ibyo yaharaniye yamaze kubigeraho gusa ngo urugendo rukomeje. Nsabimana Leonard, wo mu Karere ka Rubavu, ni umwe mu bahanzi bifashishijwe n Umuryango wa FPR Inkotanyi mu Kwamamaza Perezida Paul Kagame mu matora ya 2024, aho Perezida Kagame yatsinze abandi bakandida Perezida bari bahanganye.
link1205: Nyuma y amahugurwa bahabwaga na Siga Rwanda abasizi umunani bakizamuka bagiye gushyirwa ku isoko ry umurimo mu birori biteganyijwe byo kubaha impeta z ishimwe byiswe Umutagara w Ibyanzu. Ni amahugurwa yateguwe n umuryango wa Imbuto Foundation muri gahunda yayo ya Art Rwanda ubuhanzi, atangwa na Siga Rwanda nk urubuga rw ikoranabuhanga rugurishirizwaho ibisigo by Ikinyarwanda. Mu kiganiro yagiranye na Imvaho nshya kuri uyu wa Kane tariki 19 Nzeri 2024, umusizi akaba n umuyobozi Mukuru w urwo rubuga Junior Rumaga yavuze ko abahawe amahugurwa batoranyijwe hagendewe ku ibazwa. Yagize ati:  Byatangiye dushaka guhera ku bana batsinze muri Art Rwanda Ubuhanzi, nyuma biba ngombwa ko byaguka twongeramo n abandi, iyo ugiye kwitabira hashingirwa ku ibazwa abatsinze tukabafata tukabahugura.  Yongeraho ati:  Impamvu twahereye kuri Art Rwanda Ubuhanzi, ni uko abana twafashe bari banyuze mu bizamini bimera nk ibyo Siga Rwanda itanga. Ni igikorwa gikomeje, kuko gufata abandi bazahugurwa mu cyiciro gikurikiraho, twatangiye kubakira no kubakoresha isuzuma.  Uyu muyobozi avuga ko ishuri ry ubusizi rizakomeza kuko ryatangiye no kubakwa nk uko urwo rubuga rwari rusanzwe rukora mu buryo bw ikoranabuhanga, gusa rugacuruza ibisigo by Ikinyarwanda biri mu nyandiko, amajwi cyangwa amashusho. Kuri ubu hakaba haraniyongereyeho guhugura abakiri bato biyumvamo impano y ubusizi kandi babukunda ku buryo byarenga impano bikabaviramo n imirimo. Rumaga avuga ko uretse guhugura abasizi bakizamuka, Siga Rwanda iteganya kujya ikora ibitaramo by ubusizi ngarukakwezi. Ati:  Turimo turategura ko twazajya tubataramira buri kwezi, vuba cyane tuzabamenyesha igihe.  Aya mahugurwa yari amaze igihe cy amezi atatu, bikaba biteganyijwe ko abayasoje bazahabwa impeta z ishimwe ku wa Gatanu tariki 20 Nzeri 2024, mu gitaramo cyiswe Umutagara w Ibyanzu, aho abahuguwe barimo abakobwa batanu n abahungu batatu.
link1206: Uyu ni umwaka wa Kabiri Korali Jehovah Jireh ikoze igitaramo  Imana Iratsinze . Umwaka ushize cyabereye mu Ntara y Amajyaruguru, ikindi gitegerejwe na benshi mu Mujyi wa Kigali tariki 22 Nzeri 2024, muri Sitade ya ULK guhera Saa Munani z amanywa (14h00). Umunyarwanda yaravuze ngo  Isuku igira isoko  undi aravuga ati  Ntayima iyayo akabara . Ibikorwa bya Korali bifite aho bikomoka. Izina Jehovah Jireh bibiliya irivugaho by umwihariko mu gitabo cya Itangiriro 22:13-14. Hagira hati:  13. Aburahamu yubura amaso arareba, abona inyuma ye impfizi y intama, amahembe yayo afashwe mu gihuru. Aburahamu aragenda, yenda ya ntama, ayitambaho igitambo cyoswa mu cyimbo cy umuhungu we. 14.Aburahamu yita aho hantu Yehovayire, nk uko bavuga na bugingo n ubu bati  Ku musozi w Uwiteka kizabonwa.  Indirimbo  Imana Iratsinze  ya Korali Jehovah Jireh ari na yo yitiriwe igiterane gitegerejwe ku Cyumweru, Bikorimana Aloys, Perezida w iyi Korali yasobanuye impamvu bayiririmbye. Ni ingingo yagarutsweho ku mugoroba w ejo ku wa Kabiri tariki 17 Nzeri 2024 mu kiganiro n abanyamakuru, ubwo hatangazwaga imyiteguro y igiterane  Imana Iratsinze . Bikorimana agaragaza ko izina ry indirimbo yitiriwe igiterane biri mu rwego rwo gushima Imana. Ati:  Imana yaratsinze, ihora itsinda nta nubwo izatsindwa. Ni igisingizo cy Imana yacu, kandi ni izina twahisemo riramya Imana. Uko tubyutse Imana iba itsinze.  Ubuyobozi bwa Korali buvuga ko indirimbo  Imana Iratsinze  ari inkuru za Gedion ziri mu gitabo cy Abacamanza 7:21. Iyi ndirimbo ngo niho yaturutse kuko Gedion yari afite ibibazo by ababisha. Korali ivuga ko hari byinshi Imana yabatsindiye. Korali Jehovah Jireh yatangiriye muri ULK, abaharangirije bagasubira mu buzima bisanzwe. Bashima Imana ko yakoze ibikomeye kubera ko batatatanye ahubwo bakomereje hamwe umurimo w Imana kuko abawutangiye hafi 99% bakiri kumwe. Ati:  Turashima Imana ko nibura 99% tugihagaze tukaba tukera imbuto z abihannye. Imana yabanye natwe. 98% Imana yaratwubakiye, turimo abagabo beza, Ababyeyi beza, abanyarwanda beza bagirira abandi akamaro. Intego yacu ni uguhindura abantu benshi bityo abantu bitabe Yesu Kristu.  Ndayisenga Ismael, ushinzwe imyitwarire muri Korali akaba ari no mu bategura igiterane, avuga ko icyiciro cya mbere cyabereye mu Ntara y Amajyaruguru, bityo ko kuri iyi nshuro igiterane kizabera mu Mujyi wa Kigali muri Sitade ya ULK. Kimwe mu musaruro wavuye mu giterane  Imana Iratsinze  mu Ntara y Amajyaruguru, ubuyobozi bwa Korali buvuga ko habonetse umwana watwaye inda kandi avuka mu muryango wa gikirisitu, aragenda yibera muri rigori. Korali yahuje umwana n ababyeyi, bongera gusubirana ndetse abantu benshi bakira Yesu nk umwami n umukiza. Ndayisenga avuga ko intego z igiterane  Imana Irastinze  ari ugushishikariza urubyiruko kuva mu biyobyabwenge, gusubiza mu ishuri abaritaye, kuva mu busambanyi kugira ngo urubyiruko rwirinde guhura n ubwandu. Ubuyobozi bw itorero ADEPR bushyigikiye igiterane kandi ngo abayobozi b itorero ni bo baterankunga bakuru nkuko ubuyobozi bwa Korali bwabitangaje. Korali Jehovah Jireh yatangiriye umurimo w Imana muri Kaminuza ya ULK mu 1999. Yatangiranye n abaririmbyi bake kuko ryari ishami ryiga nijoro. Batangiye batageze kuri 20 uko umurimo ugenda waguka hazamo abaturutse hirya no hino mu ghihugu. Bikorimana, Perezida wa Korali Jehovah Jireh, avuga ko yinjiyemo muri Korali mu 2008 ariko ko abaririmbyi bagiye biyongera. Ati:  Biyongereye cyane mu 2010 ubwo basohoraga indirimbo z amajwi.  Icyakoze ngo bageze ku baririmbyi 150. 90% bari urubyiruko mu gihe 98% bubatse ingo. Korali Jehovah Jireh, yamenyekanye mu ndirimbo; Gumamo, Ayo mateka ntazibagirane, Yaranguraniye, Turi ku rugamba, Akira ihumure na Imana iratsinze.
link1207: Akenshi usanga abantu bakunda imiziki iba yarakanyujijeho kubera ko usanga iyo bayumva ibagarurira ibyiyumviro byabo by icyo gihe zadukaga, bikarushaho gutuma zihora ari iz ibihe byose kuri bo. Muri iyi nkuru urabona zimwe mu ndirimbo 7 zahuriyeho n abahanzi bo mu Karere k Afurika y Iburasirazuba (Collabo). Nkuko Umunyarwanda yabivuze, burya koko ababiri bishe umwe, kuki uretse kuba abahanzi bafatanya indirimbo bamije gushimisha abakunzi b ibihangano byabo, binabongerera kumenyekana, bikanabongerera abakunzi, kubera ko aba ari nko gutera ibuye rimwe ukica inyoni ebyiri. Ni muri urwo rwego Imvaho Nshya yaguteguriye zimwe mu ndirimbo zahuriyemo abahanzi bo mu Karere k Afurika y Iburasirazuba (Collabo) zikarushaho kuryohereza abakunzi b umuziki mu mwaka wa 2019, zikanakundwa kuva icyo gihe kugeza n ubu. Downtown ya Meddy na Nish Downtown ni indirimbo y umuhanzi w Umunyarwanda Ngabo Medard uzwi nka Meddy  usigaye atuye muri Leta Zunze Ubumwe z Amerika, yafatanyije n umuhanzi wo mu Burundi Thierry Nish. Amashusho yayo yatunganyijwe na Lick Lick, ikaba yaragiye ahagaragara ku itariki 17 Nyakanga 2019, ikaba imaze imyaka itanu. Extravaganza ya Sauti Sol na Bensoul, Nviiri the Storyteller, Crystal Asige na Kaskazini Ni indirimbo yahuriyemo itsinda ry abasore bo muri Kenya rya Sauti Sol na Bensoul, Nviiri the Storyteller, Crystal Asige ndetse na Kaskazini, ikaba yarakunzwe n abatari bake, ku buryo n ubu hari abakiyicuranga bakumva ntirasaza mu matwi yabo. Amashusho y indirimbo Extravaganza yayobowe na Mbithi Masya, atunganywa na Raymond Otieno. Lazizi yahuriwemo na Charly, Nina na Orezi Indirimbo Lazizi y itsinda ry abakobwa bo mu Rwanda Charly na Nina bafatanyije na Orezi wo muri Nigeria, ni indirimbo yashimishije abakunzi ba muzika inatuma aba bahanzi bose barushaho kumenyekana, ikaba yaratunganyijwe na Producer Pastor P mu buryo bw amajwi, naho amashusho yayo yafatiwe muri Uganda na Swangz Avenue, yagiye ahagaragara ku itariki 23 Nyakanga 2019. Kiboko isubuyemo ya Masauti na Khaligraph Jones Indirimbo Kiboko ni iy umuhanzi w umunya Kenya Masauti wayishyize ahagaragara tariki ya 1 Mutarama 2019 nyuma aza kuyisubiranamo n umuraperi Khaligraph Jones, bayiha abakunzi babo tariki 20 Werurwe 2019. Inama ya Diamond Platnumz na Fally Ipupa Diamond Platnumz hamwe n umuhanzi ufite inkomoko muri RDC Fally Ipupa usigaye akorera umuziki muri Leta Zunze Ubumwe z Amerika, bahuje imbaraga bakora indirimbo Inama ifatwa nk iy ibihe byose ku bakunzi b umuziki, kuko bigoye kuvuga ko itari muzatumye umwaka wa 2019 ugenda neza ku bakunzi b umuziki, ikaba yarashyizwe ahagaragara taraiki 9 Kamena 2019. Haleluja ya Willy Paul na Nandy Halleluja ni indirimbo ya Willy Paul na Nandy uri mu bahanzi bakunzwe muri Kenya, wahisemo gufatanya na Nandy wo mu gihugu cya Tanzania kugira ngo arusheho kwagura umuziki we. Iyi mikoranire yatumye iyi ndirimbo ikundwa cyane kuva yashyirwa ahagaragara tariki 29 Werurwe 2019 kugeza ubu. Replace me ya Grenade, John Blaq na Sheebah Karungi Indirimbo Replace me yahuriyemo Grenade, John Blaqna na Sheebah Karungi, uruhare rwa buri wese muri iyi ndirimbo rwatumye ikorera abakunzi ba muzika ibihe bitazibagirana, kubera uko amazina yayihuriyemo afite izina rikomeye mu muziki wa Uganda, ikaba yarashyizwe ahagaragara ku wa 1 Werurwe 2019. Uretse izi hari n izindi zahuriwemo n abahanzi batandukanye bo mu Karere k Afurika y Iburasirazuba zafashije abakunzi b umuziki gusoza 2019 neza, ku buryo n ubu bakizirahira, zirimo Umuti ya Sako NY na Jay Polly, Omu Bwati ya Fik Fameicana na Patoranking, Pull Up  ya Eddy Kenzo na Harmonize n izindi.
link1208: Umumuhanzi w umunyarwanda Kitoko Bibarwa wamenyekanye cyane nka Kitoko asanga injyana yo kuramya no guhimbaza Imana izwi nka Gospel atari injyana y umuziki gusa ahubwo ari ivugabutumwa. Mu kiganiro cyihariye yagiranye na Imvaho nshya Kitoko yavuze ko Gospel ari injyana ikenerwa na buri wese cyane ko abahanzi benshi mu baririmba izisanzwe baba baratangiriye mu nsengero. Yagize ati:  Gospel nyifata nk injyana itanga ubutumwa buri muntu wese aba akeneye kumva, ni indirimbo zihoraho ibihe byose, ni injyana yiyubashye irimo amagambo umuntu akeneye kumva no kwigiraho, nyifata nk ubutumwa bwiza.  Uyu muhanzi usigaye atuye mu Bwongereza avuga ko nubwo muri iyi minsi iyo njyana isa nk iyateye imbere cyane kurushaho, ariko no mu bihe byabo bagitangira umuziki yabahaye umunezero mu buryo badashobora kwibagirwa. Ati:  Nyigereranyije na kera igihe twatangiriye umuziki, yaradufashije kuko abenshi twatangiriye mu nsengero, nta nubwo njyewe nyifata nk umuziki usanzwe  ahubwo nyifata nk ivugabutumwa, kandi no mu gihe cyacu warakorwaga, hari ba Alex Dusabe, Chorale Rehoboth, ba Ngendahayo Richard  n abandi bakoze neza twarabakundaga, tukabumva kandi tutanakora Gospel, idufatiye runini twese.  Nubwo Kitoko asanga injyana ya Gospel ari nk ivugabutumwa, ariko ngo ntateganya kuyikora yonyine, kuko avuga ko umuziki we nta mupaka ugira ugarukiraho. Kitoko aheruka gutangariza Imvaho Nshya ko afite byinshi akumbuye mu Rwanda bityo ko nyuma y amasomo, arimo gutegura uko yagaruka mu gihugu cye kuko ari kimwe mu byo akumbuye cyane.
link1209: Umuraperi wo muri Leta Zunze Ubumwe z Amerika, Onika Tanyan uzwi cyane nka Nicki Minaj, yagowe no gusubiramo indirimbo  Rush  y umuhanzi w umunyanijeriya Oyinkansola Aderingbibe uzwi cyane nka Ayra Starr, bituma aba igitaramo ku bakoresha imbuga nkoranyambaga zitandukanye muri Nigeria. Ibi byashimishije abahanzi bo Nigeria barimo na Olamide wasangije abamukurikira ku rubuga rwe rwa X amashusho ya Nick Minaj arwana no gusubiramo iyi ndirimbo, bitewe n uko hari amagambo atabashaga gusubiramo amagambo y Icyongereza arimo kwiga akunze gukoreshwa n Abanyanijeriya (Nigerian Pidgin English words). Uyu muhanzi yashyize ahagaragara amashusho ye arimo kugerageza kuririmba indirimbo  Sabi Girl  ya Ayra, avuga ko yagowe no kuvuga ururimi ruri muri iyo ndirimbo kandi ko yiteze ko abanyanijeriya bari bumuhitane nyuma yo kumva yishe ururimi rwabo. Yagize ati:  Abanyanijeriya ndabasabye ntimumpitane, ni uku niga ururimi rwa Pidgni.  Ibi byashimangiwe na Olamide wasangije abamukurikira amashusho ya Nick Minaj, avuga ko akwiye Pasiporo (Pass Port) yo muri icyo gihugu. Ati:  Nicki Minaj aririmba Rush ya Ayra Starr. Ni ho yigira Pidgin, akwiye gushakirwa pasiporo ya Nigeriya.  Ibi byakuruye impaka n ibitekerezo bitandukanye kuri X, byose byagarukaga ku gikundiro Nicki Minaj afitiwe muri Nigeria. Uwitwa Faderera yagize ati:  Nkunda uyu mugore cyane.  Nihiinn yungamo ati :  Reba ukuntu byamugoye.  Uwitwa Bilal of Lagos ati:  Ndifuza ko Nicki yazaza muri Nigeria mu Kuboza.  Nicki Minaj aherutse gutangariza abakunzi be ko akunda umuhanzi Wizkid wo muri Nigeria, bikaba bikekwa ko umubano uri hagati yabo ari wo umusunikira gukunda no kwiga ururimi rukunze gukoreshwa muri icyo gihugu.
link1210: Kitoko Bibarwa uzwi cyane nka Kitoko yatangaje ko afata umuhanzi w indirimbo zo kuramya no guhimbaza Imana Israel Mbonyi nk umukozi w Imana w umuhanga uririmba indirimbo zikundwa na benshi. Uyu muhanzi usigaye yibera ku mugabane w u Burayi mu gihugu cy u Bwongereza, yabitangarije mu kiganiro cyihariye yagiranye na Imvaho Nshya kuri uyu wa Kabiri tariki 17 Nzeri 2024. Nyuma y uko Israel Mbonyi yitabiriye igitaramo mu Bwongereza mu mpera z icyumweru gishize, nyuma akaza kugaragara mu mafoto ari kumwe na Kitoto wavugaga ko yishimiye gutembereza mugenzi we amumenyereza muri icyo gihugu, yabwiye Imvaho Nshya ko nta yindi mishinga yo gukora indirimbo bafitanye. Yagize ati:  Nta mishinga dufitanye, twari twahuye bisanzwe, Israel Mbonyi mufata nk umukozi w Imana w umuhanga, uririmba indirimbo ziryoshye zikundwa n abantu benshi nanjye ndimo, kuko indirimbo ze ndazumva cyane.  Agaruka ku nama yagira Mbonyi uri mu bihe bye byiza, cyane ko abenshi mu bakunda bakanemera Imana bizera ko iyo umuntu ari mu bihe bye by igikundiro, ari nacyo gihe Satani aba amutegeyemo cyane, Kitoko yavuze ko icy ingenzi ari ugusenga. Ati:  Uko biri kose ni mu Isi y ibibi n ibyiza, kandi ntekereza ko kuba aririmba gospel gusenga arabizi, urumva no mu ndirimbo ze ni byo aba atwigisha, hari nivuga ngo usenge wongere usenge, gutera imbere k umuntu akenshi n impano yo gukora cyane no gusenga, kandi nibwira ko abifite.  Kimwe mu byo Kitoko avuga ko byamushimishije ubwo yari kumwe na Israel mbonyi, ni uguhuza ibiganiro, kuko abantu benshi azi yasangaga na Mbonyi abazi, ibyo avuga ko byatumye bagira ibyo kuganira byinshi. Ikindi ni uko yasanze Mbonyi ari umuntu uca bugufi cyane, birushaho kuryoshya ibihe bagiranye. Israel Mbonyi ni umuhanzi umaze kugira izina rikomeye yaba mu Rwanda ndetse no mu ruhando mpuzamahanga, kubera ko indirimbo ze zikundwa n abatari bake yaba Abanyarwanda ndetse n abanyamahanga kubera ubuhanga n ubunararibonye agaragaza mu bihangano bye.
link1211: Ndayambaje Felicien, uzwi nka  Evido , yamaze gushyira ahagaragara indirimbo ya mbere mu buryo bw amashusho yise  JUICE  akaba yarayikoreye mu gihugu cya Mozambique ari na ho abarizwa. Evido nubwo aba Mozambique avuka mu Karere ka Musanze mu ntara y Amajyaruguru, mu kiganiro yagiranye n Imvaho Nshya ku Cyumweru yatangaje ko yatangiye kwandika indirimbo mu 2006, aza kwinjira mu buhanzi neza 2019 ari na bwo yakoze indirimbo ya mbere mu buryo bw amajwi. Uyu muhanzi afite gahunda yo kuza mu Rwanda mbere yuko uyu mwaka urangira, muri gahunda yo kumenyekanisha indirimbo ze, akaba azanakora amashusho y indirimbo izagaragaramo uwamenyekanye nka  Samusuri  ndetse akanakorana indirimbo nabandi bahanzi. Muri rusange Evido amaze kugira indirimbo zigera kuri 20 zikoze mu buryo bw amajwi mu gihe Juice ari yo ya mbere akoreye amashusho. Avuga ko yifuza ko umuziki we umenyekana mu Rwanda ndetse anishimira aho umuziki nyarwanda umaze kugera. Yagize ati:  Nifuza ko umuziki wange wagera kure hashoboka nkawukora kinyamwuga nibura Abanyarwanda bakabanza kunyiyumvamo kuko urwego rw umuziki hari aho rumaze kugera mu Rwanda nubwo hakiri urugendo ariko nibura tunakorana indirimbo n abahanzi bo ku rwego mpuzamahanaga.  Arongera ati:  Ndasaba inzego za Leta zifite ubuhanzi mu nshingano kwita ku bahanzi batuzamurira ubushobozi, baduha umwanya mu bikorwa bikenerwamo abaririmbyi mbere yo gutumira abanyamahanga.  Evido ashimira cyane abamufasha kugira ngo umuziki we umenyekane barimo Ntakirutimana Ibrahim, wamenyekanye muri Filime yitwa  Seburikoko  aho yakinaga yitwa  Muyobozi . Indirimbo zose z umuhanzi Evido ziri kuri YouTube ye yitwa EVIDO cyangwa ku mbuga zicuruza umuziki nk Amazon, Anghami, Apple Music, MediaNet, Boomplay, Deezer, Instagram/Facebook, Adaptr, Flo, YouTube Music, iHeartRadio, Claro M sica, iTunes, Joox, Kuack Media, NetEase, Qobuz, Pandora, Saavn, Snapchat, Spotify, Tencent, Tidal n ahandi.
link1212: Umuhanzi Ngabo Medard uzwi cyane nka Meddy uherutse guteguza ko agiye gukora igitaramo yise ijoro ryo kuramya n ubuhamya na Meddy (Night of worship and testimonies with Meddy), yahishuye abahanzi bazamufasha barimo na Adrien Misigaro basanzwe bafitanye indirimbo. Yifashishije urubuga rwe rwa Instagram Meddy yararikiye abakunzi be kutazabura kuri uwo mugoroba, kuko azafatanya na Adrien Misigaro kubataramira. Yagize ati:  Ku nshuro ya mbere noneho ngiye gusangira urubyiniro n umukozi w Imana Adrien Misigaro ku wa 29 Nzeri 2024, muri Maine hazabamo gukira no kugirwa bashya mu mwuka, ntimuzataha uko mwaje.  Aba bombi basanzwe bafitanye indirimbo yakunzwe yitwa Niyo ndirimbo. Uretse Adrien Misigaro, muri iki gitaramo hazanagaragaramo abandi baramyi barimo umuramyi Uwizeye Willy ukomoka mu gihugu cy u Burundi uzwi mu ndirimbo zirimo Iwabo w abera, Undinde kwibagirwa, Turafise Imana n izindi. Si Adrien Misigaro gusa, kuko abazitabira icyo gitaramo bazanafatanya na kolari yitwa BCC Vessels of Praise kuramya no guhimbaza Imana, izwi mu ndirimbo zirimo Umurinzi, Ngusingize, Intsinzi yacu n izindi. Ni igitaramo biteganyijwe ko kizaba tariki ya 29 Nzeri 2024, kikazabera muri Portland Maine. Ni igitaramo Meddy agiye gukora nyuma y uko umugore we Mimi aherutse gutangaza ko yabatijwe akavuka bwa kabiri. Meddy afite indirimbo zitandukanye z Imana zirimo Holy Spirit, Ntacyo nzaba, Niyo ndirimbo yafatanyije na Adrien Misigaro, n izindi. Biteganyijwe ko imiryango ya Portland Maine izaba ifunguye kuva saa kumi z umugoroba, kwinjira bikazaba ari amadolari y Amerika 50 na 100 mu myanya y icyubahiro.
link1213: Banki y Isi yemeje inkunga ya miliyoni 271 z amafaranga y u Rwanda (miliyoni 200 z Amadolari y Amerika) yo gufasha urubyiruko rw u Rwanda rusaga 200 000, kubona akazi. Ni muri gahunda yo guha urubyiruko ubumenyi bukenewe mu iterambere no kurwubakira ubushobozi yiswe (PSGYE). Ni inkunga yatanzwe n Ihuriro Mpuzamahanga ry Iterambere (IDA) rifite intego yo kongera umubare w urubyiruko ruhabwa akazi no kubakira ubushobozi inzego hagamije guteza imbere imitangire ya servisi zishingiye ku bumenyi bugana ku iterembere. Iyo gahunda by umwihariko izongera amahirwe yo kubona akazi ku rubyiruko kandi inarwongere ubumenyi bukenewe ku isoko ry umurimo. Mu bizakorwa muri iyo gahunda harimo kwigisha urubyiruko amasomo, kubaha akazi n amahugurwa gusa ahubwo hibandwa ku kubigisha ibifite ireme kandi bikenewe ku isoko ry umurimo, birimo imyuga n ubumenyi ngiro (TVET), gushyirirwaho amasomo atandukanye yo ku rwego rwa kaminuza, no kubakira ubushobozi inzego z imiyoborere mu guteza imbere  iyo sisitemu y imyigishirize mu Rwanda. Umuyobozi uhagarariye Banki y Isi mu Rwanda Sahr Kpundeh, ati:  Iyi gahunda izaha urubyiruko amahugurwa y igihe gito ajyanye n ibikenewe ku isoko ry umurimo. Abakozi basanzwe mu kazi mu bigo bito n ibiciriritse bazafashwa gukarishya ubumenyi kugira ngo batange umusaruro kurushaho.  Banki y Isi kandi izaha inguzanyo abanyeshuri b urubyiruko bahugurwa by igihe gito, n inabacumbikira mu gihe barimo kwiga kugira ngo babashe kubona ubumenyi buhagije nta kibarogoya. Ab igitsina gore by umwahariko, bazahabwa ubumenyi bufite ireme kandi bigishwe imyuga y igihe gito kandi no kwiga muri kaminuza zitandukanye zifasha guteza imbere ubukungu bw u Rwanda. Ruth Charo, Umuyobozi ushinzwe uburezi muri Banki y Isi, ati:  Kongera ubushobozi ni ingirakamaro ku bukungu bw u Rwanda, bizamura umusaruro w abakozi, bihanga imirimo mishya kandi bizafasha u Rwanda kugera ku cyerekezo 2050, aho rufite intego yo kuba igihugu gifite ubukungu buringanire ku rwego rw Isi mu 2035, ndetse rukaba igihugu giteza imbere ku rwego rw Isi, mu 2050.  Iyo gahunda yitezweho gufasha Guverinoma y u Rwanda gushyira mu bikorwa ingamba zo kugira abantu benshi bashoboye gukora kandi bigatuma rugera ku ntego z icyerekezo 2050. Ni gahunda kandi iri mu muryongo w ubufatanye bw u Rwanda na Banki y Isi, bwatangiye mu mushinga watangiye mu mwaka wa 2021 ukazageza mu 2026, ufite intego yo kubakira ubushobozi abakozi n abashaka akazi no guteza imbere urwego rw abikorera.
link1214: Iteka rya Perezida rishyiraho inoti ya Bibiri (2000) n iya Bitanu (5000) ryasohotse mu igazeti ya Leta yo ku wa 30 Kanama 2024, riteganya ko zikoreshwa hamwe n inoti zisanzweho, iya 500 Frw, iya 1.000 Frw, iya  2.000 Frw n iya 5.000 Frw kandi zifite agaciro mu Rwanda.Banki Nkuru y Igihugu (BNR) iherutse gutangaza ko yahinduye amafaranga by umwihariko inoti ya 5,000 Frw n iya 2000Frw zifite ibimenyetso bishya biziranga. Mu kiganiro cya KT Radio cyatambutse uyu munsi ku wa Gatanu tariki 6 Nzeri, Abakozi ba Banki Nkuru y u Rwanda basobanuye byinshi ku mpamvu inoti z aya mafaranga zahinduwe. Habumugisha Denis, Umuyobozi ushinzwe ikoreshwa ry ifaranga no kwishyurana muri Banki Nkuru y u Rwanda, avuga ko impamvu izi noti zahinduwe mu kujyanisha n ikoranabuhanga rigezweho. Ati:  Ubusanzwe muri tekinike z amafaranga, iyo hashize imyaka umunani kuzamura, duhindura inoti z amafaranga, hagahindurwa imiterere yazo, ibizigize birimo ibimenyetso by umutekano wazo, ibirango n ibindi. Ibi tubikora tureba niba koko ikoranabuhanga ririmo rigezweho . Habumugisha yakomeje avuga ko ibi byakozwe hagamijwe ibintu bitatu. Ati:  Twashakaga kongera ubudahangarwa bw izi noti, kunoza urupapuro rw inoti zikorwa ndetse n ibirangantego by ibanze . Inoti nshya ya 5000 Frw, ibirango by ingenzi biyigize bigaragarira amaso umuntu akiyifata mu ntoki ni, ishusho y inyubako Kigali Convention Centre, ishusho y ingagi ihinduranya amabara, bitewe n icyerekezo inoti ifatiwemo n ibindi. Ibiranga inoti nshya ya 2000 Frw ni igishushanyo kigaragara cy imisozi y Ikiyaga cya Kivu, ishusho y agaseke ihinduranya amabara, bitewe n icyerekezo inoti ifatiwemo n ibindi. Habumugisha akomeza avuga ko ibi birango byongewe ndetse bishyirwa muri izi noti mu rwego rwo kwerekana aho u Rwanda rugeze ndetse no guhangana n abashaka kwigana izo noti. Muhire Nicole umukozi wa Banki Nkuru y u Rwanda (BNR), avuga ko kuba izi noti zaramaze gushyirwa hanze tariki 3 Nzeri 2024, bidasobanuye ko izisanzwe zataye acagiro. Ati:  Izi noti kuba tuzishyize hanze ntabwo bivuze ko izisanzwe ziva ku isoko ahubwo turakomeza tuzihanahane mu bikorwa bitandukanye by ubucuruzi. Turamara impungenge rero abaturage batekereza ko izo bafite zataye agaciro . Nicole avuga ko iyi gahunda kuva yatangira gukoreshwa umubare w inoti Banki Nkuru y u Rwanda isohora ugenda ugabanuka cyane nubwo batarareba imibare nyayo kuva ubukangurambaga bwatangira. Nicole Muhire ahamya ko u Rwanda ruhagaze neza mu bukungu kuko hari Komite ishinzwe Politike y ifaranga ihora igenzura uburyo bwo guhanahana amafaranga. Ishyirwaho ry izi noti nshya y amafaranga 5000 Frw n iya 2000 Frw, ryabaye nyuma y uko bisabwe na Minisitiri w Imari n Igenamigambi, bigasuzumwa n Inama y Abaminisitiri yateranye ku wa 23 Kanama 2024 ikanabyemeza.
link1215: Ibi ni ibitekerezo bwite by Umuyobozi w Urwego Ngishwanama rw Inararibonye z u Rwanda, Tito Rutaremera. Uko umuryango w abantu wagiye ukura (society), mu ntangiriro abantu batagikora nk ibikoko, wasangaga abantu bari mu muryango; umugabo, umugore n abana. Muri icyo gihe ibikorwa byabo bakoraga; byari uguhiga, kuroba no gushaka imbuto ziribwa zimejeje mu mashyamba; ibikoresho byabo bakoreshaga icyo gihe byabaga ari ibiti; umuriro ni wo watangiye kubazanira amajyambere ya mbere. Umuriro ushobora kuba waraturukaga ku nkuba zakubise ibiti bigasigara byaka cyangwa uturutse mu birunga byarutse. Uwo muriro niwo watangiye gutuma barya inyama zocyeje; byageze aho umuriro bagera ku rwego bawikorera bo ubwabo. Umuntu yateye intambwe aho agera ku rwego rwo gutunga inyamanswa; icyo gihe nibwo yamenye ko uretse kumuha inyama, inyamanswa yamuha amata yo kunywa ndetse zikamuha imyambaro yo kwambara; agera ku rwego rwo gukoresha inyamanswa mu guhinga no gutwara ibintu. Uretse ibyo by inyamanswa umuntu yatangiye korora ibiribwa; atangira guhinga ahingisha igiti gisongoye yahigishaga mbere; uko agenda atera imbere yatangiye gucukura ubutare akora isuka, imyambi n amacumu bituma agira umutekano aratangira araguka agera ku Isi yose. Abantu batangiye kugwira bagiye bishyira hamwe, urwego rwa mbere babanjeho ni ubwoko (Clan); Abasinga, Abazigaba n abandi. Iyo biri mu gihe cy ubwoko, ubwo bwoko butura hamwe, bukomoka ku gisekuru kimwe, bufite imiziro n imiziririzo imwe. Icyo gihe ubwoko buba budashobora gushakana ngo barongorane, baba bafite umuco umwe n ubwo bashobora kuwusangira n abandi. Ubwoko bushobora gukura, bakaba benshi cyane ndetse muri bo bakajya biremamo inzu (Sub-Clan) izo nzu ntabwo zishyingirana hagati yazo ariko zishyingirana n izindi nzu zo muri ubwo bwoko bunini. Noneho icyo gihe iyo ubwoko bwakuze bukagera ku rwego rwo kugira izindi nzu cyangwa bugafata ubundi bwoko butoya bwo muri icyo gice bukazishyira hamwe, burema  Tribe . Akenshi baba bahujwe no kurinda umutekano wabo ariko wenda badafite ubuyobozi bumwe. Iyo tribe ikuze igenda yunguka ibindi bice; itangira kugenda yishakamo ibibahuza nk ubuyobozi ariko butaragera ku buryo bwo kubaka inzego ziva hasi kugera hejuru (ubuyobozi buba bukijegajega) icyo gihe tribe iba igeze ku rwego rw ubwenegihugu (Nationality). Iyo abenegihugu bagiye bakura bumva bakeneye kuba abantu bamwe, bagakenera ubuyobozi, ubuyobozi bugatangira gushyiraho amategeko areba buri muturage wese, bugashyiraho uburyo bwo gukorera hamwe, gushyiraho inzego zinyuzwamo ayo mategeko n amabwiriza kugeza hasi ku muturage. Buhoro buhoro bakiyumvamo ko bafite ubumwe bakagira ubuyobozi bumwe, bakagira umuco umwe, bakagira imiyoborere imwe, bagatangira gushyira hamwe ibitekerezo byabo bibateza imbere; ubwo baba babaye  Igihugu . Izo nzego iyo ziyubatse zigahama, zikava hejuru zikagera ku baturage hasi, amakuru ava ku buyobozi bwo hejuru akagera ku muturage wo hasi cyangwa akava hasi akagera hejuru yanyuze muri izo nzego zose; iyo iba ari Leta. Abazungu baje basanga u Rwanda ari igihugu (nation state); rwaranyuze muri biriya bice byose; mu bwoko, muri tribes, mu gihugu ruba Leta. Ibi byose babinyujijwemo n ingoma y abanyiginya yari mu Rwanda Rwagasabo igenda ifata ziriya nzego zose: Abanyarwanda biyubakira igihugu abazungu baje gusenya nyuma. Mu gitaha tuzareba uko u Rwanda rwubatse iterambere ryarwo, uko rwagiye rufata ibindi bice n uko buhoro buhoro rwubatse Leta (a nation state).
link1216: Umuyobozi w Urwego Ngishwanama rw Inararibonye z u Rwanda, Tito Rutaremera, yahishuye ko agiye kwifashisha YouTube mu kwigisha urubyiruko amateka y u Rwanda. Yagaragaje kandi ko ku rubuga rwa X rwahoze ari Twitter ho azibanda cyane ku kwigisha urubyiruko amateka ya mbere y ubukoroni, amateka y igihe cy ubukoroni. Rutaremara avuga ko azanigisha amateka ya Repuburika ya Mbere n iya Kabiri, amateka y intambara yo kwibohora ndetse n amateka ya Leta y ubumwe kugeza uyu munsi. Ibi byose yavuze ko bizakorwa hakoreshejwe imbuga nkoranyambaga zirimo ibiganiro bibera kuri X, YouTube, Instagram na TikTok. Agira ati:  Ibi bizatuma ubu butumwa bugera ku rubyiruko rwinshi kuko nibo dushaka kubwira.  Akomeza agira ati:  Ibi byose tuzajya dusobanura amavu n amavuko y ibintu binini (Ibyiza n ibibi) byabaye ku Rwanda. Ibi ntabwo bizatubuza kujya tuvuga ku birori (Events) binini byabaye ku Isi no mu gihugu cyacu. Ntibizajye bibatangaza mubonye twabivuzeho kuko ibyo birori ni byo bikora amateka nyuma.  Yagaragaje ko mu gihe gitaha azaganira ku mateka ya mbere y ubukoroni; uko u Rwanda rwabaye igihugu (Nation State), uko rwubatse iterambere ryarwo ni uko rwagiye rukura kugeza ruharitswe n abakoroni.
link1217: Assumption ni umunsi ukomeye ku bakirisitu, ukaba wizihizwa buri wa 15 Kanama buri mwaka. Assumption biva ku ijambo ry ikilatini  Assumptio  bisobanura kujyanwa/kuzamurwa. Ese uyu munsi uvuze iki mu Idini Gatolika? Buri mwaka taliki ya 15 Kanama, ni italiki ngarukamwaka kuri buri mukilisito Gatolika. Uyu munsi ufatwa nk ukomeye cyane aho baba bizihiza ijyanwa mu ijuru ry Umubyeyi Bikira Mariya. Uyu munsi wizihizwa hafi ku Isi hose, mu bihugu byinshi abaturage baba bishimye ndetse n ibigo byinshi bya Leta n ibyigenga biba byatanze ibiruhuko ku bakozi babyo. Hano mu Rwanda benshi baba biteze ko haza kugwa imvura bita iy umugisha, n ubwo hari n abandi bavuga ko iyi mvura yari isanzweho n iby amadini bitaraza mu Rwanda. Nk uko inyandiko zibyerekana, uyu munsi wizihizwa cyane na Kiliziya Gatolika, ariko ngo hari n andi madini y aba Orutodogisi (Orthodox) na Angilikani awizihiza. Nta gushidikanya uyu munsi benshi mu bawemera ndetse n abawizihiza, baba bizeye ko ari bwo Bikira Mariya (Mariya nyina wa Yesu/Yezu) yajyanwe mu ijuru. Ese Bibiliya ivuga iki kuri uyu munsi Muri Bibiliya nta hantu hagaragaza uburyo Bikira Mariya yagiye mu ijuru, gusa ibitabo bitandukanye by iyobokamana bya Kiliziya Gatolika bigaragaza ko Bikira Mariya yajyanwe mu ijuru n imbaraga z Imana nyuma yo kubaho mu buzima bwo ku Isi akabaho adacumura bityo bagasobanura ko yatsinze icyaha n urupfu. Hari abifashisha amasomo yo mu 1 Abakorinto 15:54 ndetse no mu Itangiriro 3:15 basobanura ibyo kujya mu ijuru kwa Bikira Mariya nyuma yo kurangiza ubuzima bwe bwa hano ku Isi. Ni nde watangije iki gikorwa cy izihizwa ry uyu munsi? Iyo bigeze ku ngingo zimwe mu nyandiko zerekana ko iyi myemerere ijyanye n ijyanwa mu ijuru rya Bikira Mariya yazanywe bwa mbere ku Isi na Papa Piyo XII, mu 1950 ashyiraho ihame ryo kwizihiza uyu munsi. Iki gihe Papa Piyo XII yagize ati:  Mu bushobozi bw umwami wacu Yezu Kirisitu, ari na we mwami w intumwa Petero na Pawulo, no mu bubasha bwanjye bwite, ntangaje ku mugaragaro iri teka ritagatifu ko umubiri wa Bikira Mariya n umwuka we byazamuwe mu ijuru nyuma y uko arangije ubuzima bwe bwa hano ku Isi.  Urujijo ruri muri iri hame ryavuzwe na Papa Piyo XII ntabwo ryasobanuye neza niba Bikira Mariya yarajyanwe mu ijuru abanje gupfa cyangwa niba yaragiye mu ijuru adapfuye. Ku bijyanye n iri jyanwa mu ijuru rya Bikiri Mariya benshi turabyizihiza ariko nta mushumba wa Kiliziya Gatolika n umwe wigeze avuga ko Bikira Mariya yabanje gupfa mbere yo kujyanwa mu ijuru, abakirisito Gatolika benshi bizera ko yajyanwe mu ijuru adapfuye. Ku rundi ruhande, bamwe mu bakirisito Gatolika bo mu Burengerazuba biganje muri Orthodox bemera ko Bikira Mariya yapfuye ariko nyuma yo gupfa akazuka hashize iminsi itatu akakirwa n ijuru nk uko byagenze ku muhungu we Yesu Kirisitu n ubwo hari n abahamya ko Bikira Mariya atigeze apfa. Hari inyandiko ivuga ko Kiliziya Gatolika ifata igice cya 12 cy Ibyahishuwe nk ibyanditswe bisobanura ijyanwa mu ijuru rya Bikira Mariya. Kujyanwa mu ijuru kwa Bikira Mariya hari abavuga ko ari impano yaturutse mu ijuru y uko yabaye nyina wa Yesu. Ndetse benshi bizera ko kujyanwa mu ijuru kwa Bikira Mariya bishimangira isezerano rivuga ko abakiranutsi bazajyanwa muri Paradizo ku iherezo ry ubuzima bwo mu Isi. Hirya no hino ku Isi abakirisitu benshi bizera ko ibara ry ubururu bw ikirere ari ryo ryagenewe kwambarwa kuri uyu munsi kuko rifitanye isano n ijuru ndetse no kwera n ukuri. Hari inkuru zivuga ko mu bihe byo hambere hari abizihizaga uyu munsi bakora ikimenyetso cyo kujugunya ibiceri (amafaranga) mu mihanda babinyujije mu madirishya y inzugi, mu rwego rwo kwerekana uburumbuke mu by ubukungu. Uyu munsi wa none, benshi mu bagerageza kwizihiza uyu munsi bakora ibimenyetso byo kubaha Bikira Mariya babikorera imbere y amashusho y uyu mubyeyi wa Yezu. Ibimenyetso bakora byiganjemo imivugo yo kumusingiza n indirimbo zo kumuhimbaza ndetse n amasengesho yahimbiwe uyu mubyeyi. Ku munsi wa 15 Kanama buri mwaka, imbaga  y abakirisitu Gatolika bo mu Rwanda ndetse n abandi baba baturutse hirya no hino ku Isi baba bateraniye i Kibeho mu Karere ka Nyaruguru mu Majyepfo y u Rwanda ku butaka butagatifu kubera ibijyanye n amabonekerwa yahabereye hagati ya 1981 na 1982.
link1218: Abanyarwanda n inshuti z u Rwanda, bategerezanyije amatsiko menshi, itariki ya 11 Kanama 2024, umunsi Perezida Paul Kagame azarahirira kongera kuyobora u Rwanda muri manda y imyaka itanu iri imbere. Ni umunsi udasanzwe muri politiki y Igihugu, kuko ni bwo uwatowe n abaturage aba agiye kubasezeranya ko azarinda Itegeko Nshinga, azaharanira icyabagirira akamaro cyose, akarinda ubusugire bw Igihugu, agakorana umurava inshingano ze n ibindi. Prof Sam Rugege, wigeze kuba Perezida w Urukiko rw Ikirenga mu gihe cy imyaka umunani, ni we wakiriye indahiro ya Perezida Kagame mu 2017. Mu kiganiro yagiranye na RBA yasobanuye ibikubiye mu ndahiro ya Perezida wa Repubulika. Ati  Ibikubiye mu ndahiro by ingenzi, harimo kudahemukira Repubulika y u Rwanda nk abandi bayobozi bose, agomba gukurikiza Itegeko Nshinga n andi mategeko kandi akarinda Itegeko Nshinga. Ni ukuvuga ko ni we muyobozi mukuru agomba kubona ko nta wishe Itegeko Nshinga.  Yakomeje agira ati  Ikindi ni ubumwe bw Abanyarwanda, cyane turebye aho tuvuye nk igihugu byari ngombwa gushyira mu Itegeko Nshinga ko dushyize imbere ubumwe bw Abanyarwanda. Ikindi agomba gushyira imbere inyungu z Abanyarwanda bose, agakora ibibafitiye akamaro.  Prof Rugege yavuze ko umuhango w irahira haba kuri Perezida n abandi bayobozi, usobanuye ikintu kinini kuko ari igihango urahira aba agiranye n Abanyarwanda. Ati  Uwo muhango ufite igisobanuro cy uko umuyobozi, itegeko riteganya ko bagomba kurahira mbere yo gutangira imirimo yabo. Ikigamije ni uko urahira, agomba kugaragaza ko yumva neza uburemere bw inshingano ahawe, kandi akemeza Abanyarwanda, akabasezeranya ko izo nshingano azazikora neza, agakorana umurava kugira ngo anazirenze.   Ni yo mpamvu abantu bagomba kurahira, kwiyemeza no kugaragariza abo bazayobora ko ibyo bavuga babyiyemeza kandi inshingano bahawe bazazikora neza.  Prof Rugege yavuze ko Perezida wa Repubulika iyo amaze kurahira hari ibirango by Igihugu ahabwa birimo Itegeko Nshinga, Ibendera ry Igihugu, Ikirangantego cy Igihugu n Inkota n Ingabo. Ati  Icya mbere, Itegeko Nshinga ni ryo tegeko risumba andi mu gihugu, buri wese agomba kurikurikiza harimo na perezida. Igikorwa kinyuranyije n Itegeko Nshinga ntabwo kiba gifite agaciro, agomba kumenya ibikubiye mu Itegeko Nshinga, bikamuyobora, uko ayobora Igihugu.  Prof Rugenge kandi yasobanuye byinshi abantu bibaza ku mpamvu hari ibihugu bitandukanye, usanga abakuru babyo, iyo barahira baba bafashe kuri Bibiliya cyangwa Quran. Ati  Mu Rwanda, icya mbere ntabwo bisabwa n itegeko, Igihugu cy u Rwanda ntabwo gishingiye ku idini, n ubwo hemewe amadini, nta dini rifite ububasha bwo kuba ryayobora imikorere y Igihugu.  Umuhango w irahira rya Perezida wa Repubulika watowe, Paul Kagame uteganyijwe kuri iki Cyumweru tariki 11 Kanama 2024, aho uzitabirwa n Abanyarwanda bose ndetse n abatumiwe bahagarariye ibihugu bitandukanye byo hirya no hino ku Isi.
link1219: Inzobere mu bworozi bw ingurube zivuga ko abantu bakwiye guhindura imyumvire ku buryo bafata ingurube, kuko ari itungo rigira isuku mu gihe ryafashwe neza kandi rinatanga umusaruro mwiza. Shirimpumu Jean Claude, Umuyobozi w Ishyirahamwe ry Abarozi b Ingurube mu Rwanda, akaba amaze imyaka isaga 15 yorora ingurube. Kuri uyu wa Kabiri tariki ya 6 Kanama 2024, yabwiye Radio Rwanda ko kugira ngo inyama y ingurube itange umusaruro mwiza, bituruka ku buryo yorowe n uko ibagwa. Yavuze ko inyama y ingurube nta mwihariko igira ugereranyije n izindi nyama z andi matungo. Shirimpumu asobanura ko ubushakashatsi bugaragaza ko ingurube ifite inyama zitegurwa mu buryo burenze inshuro 10, kandi igatanga inyama nziza, ikunzwe ku Isi. Ati:  Inyama y ingurube nta mwihariko udasanzwe, ifite ku zindi buriya, inyama y inka cyangwa iy inkoko itetswe nabi yagira ingaruka ku muntu uyiriye.  Kenshi abantu bafata ingurube nk itungo rigira umwanda kandi bamwe bakanga kuyirya kubera iyo mpamvu. Shirimpumu ati:  Ririya tungo barimenye nabi, buriya ni inyamaswa igira isuku yo ubwayo, birya byo kwivuruguta ni uburyo iba ibayeho. Ni itungo rifite gahunda aho uryororeye rigira aho ryituma, aho riryama, aho ririra, ku buryo rigomba guhora ricyeye.  Iyo mpuguke mu bworozi bw ingurube ivuga ko kugira ngo ingurube ibe nziza kandi n inyama itanga zibe zujuje ubuziranenge, bituruka no ku biryo yahawe, agashimangira ko iryo tungo ritagenewe kurya umwanda n ibindi bisigazwa, uko ubwabyo bigira ingaruka ku mubiri wayo bityo igatanga inyama zitari nziza. Ati:  Dushishikariza abantu kugaburira ingurube indyo yuzuye yateguwe neza, cyane cyane yavuye no mu nganda kuko dufite inganda zikora ibiryo by amatungo.  Yongeyeho ati:  Rigomba kuba heza mu kuryubakira, nturishyira ahantu rihura n umwanda. Hiyongeraho rero uburyo turifata rirakingirwa riravurwa, rigakorerwa n isuku. Ibyo byonyine byagombye guha icyizere ugiye kurirya ko itungo tworoye rijyanwa ku isoko rifite ubuziranenge.  Yavuze ko abantu bakwiye guhindura imyumvire, bakita kuri iryo tungo, hanyuma n abaribaga bakaribaga neza, cyane ko na Leta ishishikariza abantu kurya inyama yabanje kunyuzwa mu byuma bikonjesha (Firigo), n ingurube zikwiye kubagwa neza inyama zikabungabungwa kugira ngo zizagirire umuntu akamaro. Abahanga mu bworozi bavuga ko mu matungo yose yororerwa mu rugo, ingurube ari ryo tungo ribyazwa umusaruro utubutse, ibyo iba yariye kurusha ayandi matungo, kubera ko uko irya ari na ko yiyongera ibiro byinshi kandi vuba; ni ukuvuga ko ibiryo byose iriye biyiyoboka. Ingurube irya ibiryo byose uyihaye birimo ibyo mu gikoni, ibiryo bikomoka ku bikatsi, ibituruka ku mavuta, ku muceri, ku masukari, ku bworozi bw amafi kandi bikayigirira akamaro. Ibyo bishobora kuzuzwa n inyama, ibyatsi, ibinyampeke n imbuto. Ingurube imwe n ibibwana byayo bishobora kugera ku musaruro munini ku mwaka iyo ari ubwoko bwiza kandi zigaburirwa neza. Ingurube ishobora gutanga ibilo by inyama bingana n igihumbi na magana atandatu mu mwaka (kg 1,600). Ikigo cy Igihugu gishinzwe Iterambere ry Ubuhinzi n Ubworozi, (RAB), kivuga ko mu myaka nka 30 iri imbere, Abanyarwanda bazaba barya inyama z ingurube n iz inkoko kurusha uko barya iz inka cyangwa ihene. Umuyobozi Mukuru wungirije muri RAB ushinzwe ubworozi Dr. Solange Uwituze yigeze kubwira itangazamakuru ko guteza imbere ubworozi bw ingurube n inkoko ari ingenzi kubera ko aya matungo yororoka vuba kandi akaba yakororwa n abantu b ingeri nyinshi.
link1220: Inzobere mu mategeko ndetse n abashinzwe irangamimerere bavuga ko kuba mu itegeko rishya rigenga abantu n umuryango hariyongeremo ikindi cyiciro cy imicungire y umutungo, bizaha abantu ubwisanzure bwo guhitamo uburyo bifuza bwo gucunga umutungo wabo. Ibi batangira kubigiramo uruhare nyuma yo kuba bakoranye amasezerano yo kubana ku buryo bwemewe n amategeko. Mu micungire y umutungo w abashyingiranywe itegeko ryateganyaga uburyo butatu; ivangamutungo rusange, ivangamutungo muhahano n ivanguramutungo risesuye. Abashinzwe irangamimerere ku mirenge bavuga ko ku kigero kirenga 90% abashyingirwa bahitamo uburyo bw ivangamutungo rusange. Mu itegeko rishya rigenga abantu n umuryango hiyongeremo uburyo bwa Kane ari bwo imicungire y umutungo w abashyingiranywe ishingiye ku masezerano ategurwa n abashaka gushyingiranwa. Tom Mulisa, Inzobere mu mategeko akaba n umuyobozi w Umuryango ukora mu bijyanye n uburenganzira bwa muntu bwite, yabwiye RBA bimwe mu byo abahitamo mu micungire y umutungo w abashyingiranywe ishingiye ku masezerano bashyira mu nyandiko zabo. Yagize ati:  Mushobora guhitamo mukavuga muti tugiye kubana ariko mu gihe tutakiriho imitungo yacu yegukanwe n abana kubera ko ubundi hari uburyo abantu bazungurwamo, abana n ababyeyi. Mushobora no kuvuga muti turasezeranye ariko imyenda mfite iwacu ntijye mu byo twumvikanye kubera ko burya iyo muvanze umutungo muvanga ibyo muzunguka mukavanga n imyenda. Ushobora kuvuga uti nubwo dusezeranye iyi mitungo mfite kubera barumuna banjye benshi bahari, iy iwacu mu rugo ntirimo. Twumvikanye ko tugiye kumvikana kuri iyi mitungo n iyo mpamvu hari ingingo yanashyizeho iby ingenzi bigomba kuba mu byo mwumvikana.  Itegeko kandi rigaragaza uruhare rwa buri umwe muri uwo mutungo n inkurikizi zabaho mu gihe haramutse hagize uwitaba Imana. Rinagaragaza uwakwita ku bana mu gihe bari kumwe n igihe batari kumwe, imyenda ya mbere yo kubana na nyuma yo kubana ndetse n uko byagenda ubutane buramutse bubayeho. Bamwe mu bashinzwe irangamimerere mu Mirenge yo mu Mujyi wa Kigali, bagira inama abagiye gushakana kumva agaciro k isezerano bagiranye. Shema Jonas, Umunyamabanga Nshingwabikorwa w Umurenge wa Jabana mu Karere ka Gasabo, yavuze ko amakimbirane menshi ashingiye ku mitungo yabonaga nta bwinyagamburiro buhagije buhari ndetse n inama zashingirwaho kugira ngo bafashe abashyingiranywe kubana neza mu mutungo bashakanye. Ati:  Aho kugira ngo umutungo ubafashe kubaho neza ugasanga ubaye intandaro yo kuba babanye nabi habe gutandukana ndetse no kwicana.  Akomeza avuga ati:  Aya mahitamo arimo aragutse cyane, arafasha abantu kugira ibyo bumvikana mu muryango bitabazanye mu makimbirane kuko n ubundi amategeko aza ari ugufasha gukemura amakimbirane avutse mu bantu. Iteka abantu bashakana kubera ko bifuzanya. Abantu bakwiye gukomera kuko buri wese yifuza mugenzi we akamubera igisubizo ntamubere ikibazo.  Murekatete Patricie, Umunyamabanga Nshingwabikorwa w Umurenge wa Nyarugenge, avuga ko gushaka imitungo ukayibona ari byiza ariko kuyibanamo neza bikaruta ibindi byose. Ati:  Ku bijyanye n imitungo usanga abantu batabyumva kimwe kandi bakirengagiza ko imitungo izabafasha muri uru rugendo baba bagiyemo rwo kubana kuko iyo bitabye Imana barayisiga ikaribwa n abandi cyangwa igakoreshwa n abandi. Niyo mpamvu igihe cyose tubigisha, tubasobanurira yuko imitungo ari izabafasha.  Ndikumukiza Barnabe na Nishimwe Aline bitegura gusezerana imbere y amategeko mu Murenge wa Kinyinya mu Karere ka Gasabo, bavuga ko bamaze guhitamo uburyo bwo gucunga umutungo w urugo rwabo. Ndikumukiza yagize ati:  Uburyo twahisemo ni ukuvanga umutungo mu buryo rusange. Impamvu twabihisemo, twabiganiriyeho dusanga ni ngombwa kuko turizeranye 100%.  Mu mpinduka zindi zigaragara mu itegeko rishya rigenga abantu n umuryango harimo ko abasezeranye imbere y amategeko batazongera kubikora bafashe ku ibendera ry igihugu. Ikindi nuko uburyo abashyingiranywe bahisemo bijyanye no gucunga umutungo bitazongera gutangazwa mu ruhame mu gihe cyo gusezerana ahubwo bizaba ari ibanga ryabo. Itegeko rishya rigenga abantu n umuryango ryo muri uyu mwaka wa 2024 rije risimbura iryo muri 2016.
link1221: Buri wa 5 wa mbere w ukwezi kwa Kanama, Abanyarwanda bizihiza umunsi w umuganura, abakuze bavuga ko kwizihiza umuhango w umuganura ari ugusigasira umurage w u Rwanda, bitewe nuko ukubiyemo indangagaciro z umuco nyarwanda. Umunsi w Umuganura urizihizwa kuri uyu wa Gatanu tariki ya 2 Kanama 2024 mu Karere ka Kayonza, ufite insanganyamatsiko igira iti  Umuganura, isoko y ubumwe n ishingiro ryo kwigira.  Inzira y umuganura ni imwe mu Nzira 18 zari zigize inzira z ubwiru mu Rwanda mu gihe cy ingoma ya cyami. Inzira y umuganura yakorwagamo imihango buri mwaka yari igamije gufasha Abanyarwanda kweza imyaka myinshi igihugu kikagira uburumbuke. Ni umuhango waheraga ibwami Umwami agatanga umuganura bagasangira bishimira umusaruro igihugu cyejeje, abari bawushinzwe bitwaga Abiru. Wari ufite intego yo kwibutsa Abanyarwanda ko bakwiye kuzirikana ko basangiye igihugu kimwe, umuco umwe n indangagaciro zimwe. Umuganura wizihizwaga ku mwero w amasaka by umwihariko wakorerwaga ku mbuto za Gihanga ari zo amasaka, uburo, inzuzi n isogi. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Inzira y umuganura ni imwe muri 18 zari zigize inzira z ubwiru mu Rwanda mu gihe cy ingoma ya cyami. Inzira z ubwiru zarimo iz ubukungu, iz umutekano w igihugu n inzira zo gukomeza ubwami. Zari zigizwe kandi n urusobe rw imihango n imigenzo bifite amategeko agena uko bikorwa mu bihe runaka. Uyu muhango waheraga ibwami, Umwami agatanga umuganura bagasangira bishimira umusaruro igihugu cyejeje. Kuganura kwari ugusubira ku isoko nk Abanyarwanda, abaturage bakiyibutsa ko bahuje gakondo n ibyiza byayo Imana yabahaye, bakayishimira. Ku rwego rw igihugu Umuganura wayoborwaga n Umwami afatanyije n abanyamihango babugenewe mu gihe ku rwego rw umuryango, umukuru wawo ari we wayoboraga iyo mihango yawizihizanyaga n abawugize bashimira Imana ibyiza yabahaye.Ku rwego rw umuryango, . Imihango y i bwami yari iyo guhuza Imana n Igihugu, bagahuza ibikorwa by idini n imigenzo gakondo hamwe n imirimo y ubuhinzi n ubworozi. Umuganura wizihizwaga ku mwero w amasaka. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Baganuzaga Umwami amata, amasaka n izindi mbuto nkuru ari zo uburo, inzuzi n isogi ariko bakongeraho n ibindi byose byabaga byeze muri icyo gihe. Umwami yafataga umwuko agatangiza umuhango wo kuvugira umutsima rubanda baje kuganura, akawuvuga apfukamye yerekana icyubahiro aha abo ayobora ndetse n Igihugu. Nyuma y umuhango wo kuganura hakurikiragaho ibirori by Umuganura byasozwaga n igitaramo cy imihigo. Muri ibyo birori, Umwami yamurikirwaga umusaruro unyuranye w Abanyarwanda bavuye impande zose z Igihugu, hakaba amarushanwa y indashyikirwa. Kuri uwo munsi kandi, imiryango nayo yarateranaga maze umutware w umuryango akayobora imihango n ibirori byayikurikiraga. Amateka y umunsi w Umuganura Umuganura watangiye kwizihizwa mu kinyejana cya cyenda, hanyuma wongera guhabwa imbaraga n Umwami Ruganzu II Ndoli (1510-1543) ubwo yabohoraga u Rwanda nyuma y imyaka irenga 10 ruri mu maboko y abanyamahanga (Abanyabungo). Waje kugirwa ihame ridakuka mu kinyejana cya 16 ubwo Umwami Ruganzu II Ndoli yabohoraga u Rwanda rwari rwarigaruriwe nyuma y amacakubiri yatumye Umwami Ndahiro Cyamatare yicwa n ababisha n ingoma yarwo, Rwoga, ikanyagwa n abanyamahanga. Umuganura wabanzirizwaga n icyunamo cya Gicurasi aho Abanyarwanda bibukaga urupfu rwa Cyamatare, hagakurikiraho ibirori bya Kamena bishimira ko habonetse Umutabazi, noneho bigasozwa no kwizihiza Umuganura bashimira Imana ko basubiranye igihugu n ubumwe bw Abanyarwanda. Cyari ikintu gikomeye bagombaga guhora bazirikana ngo batazongera guteshuka kuri iryo hame shingiro ry uko bahuje byose: Inkomoko imwe, igihugu kimwe, amahame-remezo gishingiyeho n indangagaciro zigize umuco. Umuganura wambuwe agaciro aho abakoloni bageze mu Rwanda. Kubera ko intwaro yabo yari amacakubiri, bihutiye guca umuco Nyarwanda wahuzaga Abanyarwanda, bityo baca Umuganura wabibutsaga umuco bahuriyeho ndetse n Umwiru mukuru ushinzwe Umuganura Gashamura bamucira i Burundi mu 1925. Umuganura waje kongera kwizihizwa buri mwaka muri za mirongo inani, ariko nabwo hagamijwe guha agaciro umusaruro w ubuhinzi. Huro muri Gakenke ni ho hategurirwaga Umuganura Umusozi wa Huro uherereye mu Murenge wa Muhondo mu Karere ka Gakenke uzwi mu mitegurire y Umuganura. Ni ho hategurirwaga umuganura ndetse Gihanga Ngomijana awutangiza yabikomoye ku bahatuye. Mu kinyejana cya 16 ubwo Ruganzu II Ndoli yari aturutse i Karagwe nyuma y aho igihugu cyari cyarigaruriwe n Abanyoro n Abanyabungo, yifashishije ab i Huro mu guha imbaraga Umuganura. Mu mateka y u Rwanda, ku munsi w Umuganura ni bwo Umwami yagombaga gusangira na rubanda bishimira umusaruro babaga bagezeho. Uko byagendaga mu muco ku munsi w Umuganura, abasaza bahuriraga hamwe bakaganura bakanywa amarwa, abakecuru bagateka umutsima n ibishyimbo, bakagaburira abana bakabaha n amata bakanywa. Umuganura uhuza abaturage n abayobozi bagasabana bishimira umusaruro wagezweho. Nubwo ukomoka mu bihe by Abami ariko nyuma ya Jenoside yakorewe Abatutsi ntiwari mu minsi yizihizwa cyane mu gihugu. Umuganura wagiraga n undi mumaro wo kuzirikana umwami nka Nyir uburumbuke bakamutura urutete rw imyaka yeze. Uyu muhango wakomeje gukorwa no mu yindi myaka yakurikiye ubutegetsi bwa cyami. Wasigaye ukorwa mu rwego rwo kwishimira umusaruro, Abanyarwanda bagahurira mu ngo z abakungu bagasangira ibyo kurya bakanywa n inzoga. Uko umuganura wizihizwa ubu Umuganura ni Umuhango ukomeye mu mateka y u Rwanda rwo hambere ari nacyo cyatumye Leta y u Rwanda iwugarura ndetse ikawushyiriraho itegeko riwuha imbaraga zituma wizihizwa mu gihugu hose. Ni umwanya wo kongera kwibuka ibyo Abanyarwanda bahuriyeho nk igihugu, umuco karande, inkomoko n ibindi. Umuganura ufatwa nk umunsi ukomeye ku Banyarwanda wo kwishimira ibyagezweho, kwisuzuma no kureba ibitaragenze neza, guhigira imyaka itaha n ubusabane bw abayobozi n abayoborwa. Uyu munsi wizihizwa hamurikwa bimwe mu bikorwa by ubuhinzi, ubworozi n ubukorikori. Kuganura ubu bifite igisobanuro cyo gusangira ku byavuye ku musaruro wejejwe mu gihugu hose. Kwizihiza Umuganura byarenze imbibi zo kwita ku musaruro w ubuhinzi n ubworozi gusa ahubwo byanageze mu nzego zireba ubuzima n iterambere by Abanyarwanda mu kugaragaza urugendo rw Abanyarwanda rwo kwigira no kwibohora nyako. Umuganura wizihizwa hishimirwa umusaruro wagezweho mu nzego zitandukanye zirimo ubuzima, ubukerarugendo ikoranabuhanga, inganda, uburezi, ubucuruzi n ibindi.
link1222: Mu rwego rwo kunoza imitangire ya serivisi zirebana no gukumira no kuvura indwara, kuvugurura icyororo no kwita ku mibereho myiza y amatungo kandi hagamijwe kunganira abakora umwuga w ubuvuzi bw amatungo bikorera kuzuza neza inshingano bafasha aborozi kwita ku matungo ndetse n ubuzima bwayo bukarushaho kubungabungwa.
link1223: Umunyemari ukora ibijyanye n ubwubatsi bw imihanda ndetse akaba azwi cyane nk umusesenguzi ku ngingo zitandukanye zirimo na Politiki Sadate Munyakazi, yagaragaje isano iri hagati y Abikorera na Politiki. Yavuze ko abenshi babona Abikorera nk abakwiye kubara amafaranga gusa ariko ngo ntibabatekereze nk abantu bashobora kugira uruhare mu bibakorerwa. Munyakazi yabigarutseho kuri uyu wa Gatatu tariki 24 Nyakanga 2024, mu kiganiro  Zinduka  gitambuka kuri Radio Dix. Ushobora kutaba umunyamwuga muri Politiki cyangwa ngo ushinge ishyaka ariko ngo ntibyabuza uwikorera gukurikirana imibereho, imiyoborere, imitekerereze n iterambere ry igihugu. Ati:  Abikorera rero ahantu duhurira na Politiki icya mbere ni uko turi abenegihugu icya Kabiri tugira uruhare mu iterambere ry igihugu. Ntabwo wagira uruhare mu iterambere ry igihugu utazi imiyoborere yacyo, utazi icyekerezo cy igihugu, utazi amategeko y igihugu, utagira n uruhare mu gutoresha cyangwa mu gutora abazayobora cya gihugu.  Munyakazi yavuze ko umuntu wese by umwihariko uwikorera aba agomba kugira uruhare mu gushyiraho uzamuyobora kugira ngo amugeze ku iterambere. Avuga ko Abikorera bagomba kugira uruhare rukomeye mu iterambere ry igihugu ndetse no gushyiraho umuyobozi uzakomeza gushyiraho rya terambere. Agira ati:  Ushobora gutora umuntu ejo ugasanga ibyo mwakoraga, ubucuruzi mwakoraga, amahirwe yari ahari birasenyutse kandi mwari mufite ububasha cyangwa uburenganzira bwo gushyiraho ubuyobozi buzakomeza guteza imbere igihugu.  Yavuze ko nyuma yo kurwana intamba yo kugarura ubumwe mu banyarwanda, hakurikiyeho urugamba rwo gutera imbere ari na yo Abikorera n Abanyarwanda muri rusange barimo kurwana. Akomeza agira ati:  Iyo ntamabara yo gutera imbere, nta na hamwe ku Isi ikorwa na Leta gusa ahubwo ikorwa na Leta ishyiraho imirongo migari, ishyiraho amategeko meza, ishyiraho uburenganzira kuri bose ariko abayirwana ni twebwe Abikorera.  Umunyemari Sadate Munyakazi yavuze ko mu kinyejana cya 18 (Si cle de Lumi re) aribwo havutse Abikorera ari nabo bafashije Uburayi mubona ubu gutera imbere. Iryo terambere rishingira cyane ku rwego rw Abikorera. Umukozi wa Leta afite uruhare rwe mu guteza imbere igihugu ariko mu bijyanye n ubukungu, ibyo bikorwa n Abikorera. Ni yo mpamvu Chairman w Umuryango FPR-Inkotanyi, Paul Kagame, Abanyarwanda bitoreye, usanga avuga ubumwe, Demokarasi n Amajyambere. Ati:  Iyo umaze kugira ubumwe ari nabwo twarwaniye, igihugu kikabohoka abantu bakajya hamwe ndetse na RPF yari intego yayo ya mbere, igikurikiraho ni uguteza imbere abantu.  Munyakazi yavuze ko umuturage, Uwikorera kugeza ku bayobozi banyuranye, bose bakorera hamwe kugira ngo bateze imbere igihugu cyabo ari narwo rugamba barimo.
link1224: Vanessa Umuhoza Gashumba w imyaka 28, ni umwe mu batorewe guhagararira urubyiruko mu Nteko Ishinga Amategeko tariki ya 16 Nyakanga 2024. Umuhoza n ubwo yatorewe kuba Umudepite we yakuze yiyumvamo kuzaba Umuganga w inzobere uvura abasirikare. Umuhoza yavutse mu 1996, akaba afite impamyabumenyi y icyiciro cya gatatu cya kaminuza mu bijyanye n Ikoranabuhanga n isakazamakuru (Information Technology), yakuye muri Kaminuza ya Kigali (UoK) mu 2024, afite kandi impamyabumenyi y icyiciro cya kabiri mu bumenyi bwa Mudosobwa mu by ubucuruzi (Business Computing) yakuye muri kaminuza ya Ndejje mu gihugu cya Uganda mu 2019. Mbere y uko yinjira muri kaminuza, Umuhoza yari yararangije kwiga amashuri yisumbuye muri Green Hills Academy. Mu buzima bwe busanzwe avuga ko akunze kuba ari kumwe n umuryango we. Uko Umuhoza yatangiye kwiyumvamo kuba umuyobozi Mu kiganiro yagiranye na The New Times, Umuhoza yavuze ko yakuze yiyumvamo kuzaba umuganga w inzobere watojwe kuvura abasirikare. Icyakora uko yagendaga akura, yatangiye kwiyumvamo kuzaba umuyobozi, maze agenda akora imirimo y ubukorerabushake, bituma atangira kwigirira icyizere ndetse bimwongerera ubumenyi mu bijyanye n imiyoborere. Mu 2021, Umuhoza yabaye umwe mu bagize Inama y Igihugu y Urubyiruko, aho ahamya ko byamubereye inkingi ikomeye yo kwinjira mu nzego z ubuyobozi. Ati:  Icyo nshyize imbere ni ukuvuganira urubyiruko rukongererwa ubushobozi no guzamura iterambere ry abaturage.  Umuhoza yabaye Umunyamabanga w Inama y Urubyiruko mu Karere ka Kicukiro. Icyo gihe kandi yari umukozi ku rwego rw akarere, w Umuryango AJPRODHO-Jijukirwa. Uyu ukaba umuryango utari uwa Leta wita ku burenganzira bwa muntu, ubujyanama, no guharanira iterambere ry abagore n urubyiruko. Umuhoza yavuze ko Perezida Kagame ari we wamubereye icyitegererezo bituma yiyumvamo na we kuba umuyobozi. Ati:  Ahora azirikana guteza imbere urubyiruko, kandi icyerekezo n ubuyobozi bwe ni byo bimaze guteza imbere u Rwanda.  Yongeyeho ati:  Kuba Perezida Kagame yaratinyuye urubyiruko bakemererwa kujya mu nzego zifata ibyemezo ndetse na bo bakagira uruhare mu guteza imbere igihugu, ni ibyo kwigiraho mu by ukuri.  Imishinga y Umuhoza nyuma yo gutorwa Mu migabo n imigambi ye ubwo yiyamamazaga nk umukandida Depite, ubu wamaze gutorwa, yavuze ko ashaka guteza imbere ibijyanye no guhanga ibishya hisunzwe ikoranabuhanga, no gufasha urubyiruko kwihangira imirimo. Yagize ati:  Harimo gufasha ibigo by imyuga n ubumenyi ngiro no guteza imbere urwego rw ikoranabuhanga mu mashuri, by umwihariko amasomo yo gukoresha robo, gukoresha ubwenge buhangano, n ay ubumenyi, ikoranabuhanga, ubwubatsi bugezweho, n imibare  Uyu Mudepite mushya uhagarariye urubyiruko ahamya ko izi gahunda zose ziteganyirijwe urubyiruko zigamije kurwubakamo ubushobozi bwo gutuma rubasha guhangana ku isoko ry umurimo, kugira umuco wo guhanga ibishya, no guhanga imirimo. Umuhoza yashimangiye ko urubyiruko rufite akamaro gakomeye mu kuzamura ubukungu, guteza imbere imibereho y abaturage, kwimakaza imiyoborere myiza ndetse no gutanga ubutabera. Umuhoza ati:  Kugira ngo dukomeze gusigasira imiyoborere myiza y igihugu cyacu, tugomba gushyira hamwe ngo dukomeze iterambere turwanya igishobora kurihungabanya, kandi ibyo bizafasha ababyiruka b ejo hazaza  Umuhoza kandi avuga ko afite intego yo gukomeza gushishikariza urubyiruko gukunda igihugu yaba ku baba mu Rwanda cyangwa hanze yarwo. Avuga ko intego yihaye yizeye kuzazigeraho, kubera ko urubyiruko rufite ubumenyi ndetse bafatanya mu gushyira mu bikorwa gahunda zo kwihutisha iterambere igihugu cyihaye. Ati:  Turi muri gahunda yo gushyigikira gahunda z igihugu zishingiye ku iganamigambi, kandi natwe badushyizemo ngo dutange umusanzu wacu mu iterambere.  Umuhoza yabwiye urubyiruko ko ibyo rukora ruzabishimirwa ari uko na rwo rugaragaje impinduka mu iterambere ndetse rukihatira gushakira umuti ibibazo bihari. Yavuze ko ibikorwa by urubyiruko bijyanye no guhanga ibishya, ndetse no gukomeza guhatana ari umusanzu ntagereranywa mu guteza imbere sosiyete, kandi agahamya ko ejo hazaza, hari iterambere ryiza kandi rigera kuri bose.
link1225: Abatuye mu Mirenge itandukanye yo mu Karere ka Ngoma, mu Burasirazuba bw u Rwanda, barashima Ikigo gikora ubworozi bwa kijyambere bw inkoko zitera amagi (Agribusiness Solution/ ABUSOL Ltd) cyabafashije gukura abana babo mu mirire mibi kikaboroza inkoko zitera amagi. Icyo kigo cyiyemeje gufasha Leta y u Rwanda guhangana n imirire mibi n igwingira binyuze mu gushishikariza abaturage kwita ku ifunguro ry amagi n inkoko mu buryo butanga umusaruro. Ku wa 14 Gashyantare 2024, ABUSOL yatangije ubukangurambaga bwo kurya amagi no korora inkoko kinyamwuga mu Karere ka Ngoma, ariko ibikorwa byayo bikomeje kwaguka mu gihugu hose. Abaturage batuye mu Mirenge ya Murama, Remera n ahandi mu Karere ka Ngoma, bishimiye korozwa inkoko ndetse begerezwa iguriro ry amagi (kiosk), bakaba bafite icyizere ko abana babo batazongera kuzahazwa n imirire mibi. Niyombaza Anne Marie wo mu Murenge wa Murama, ni umwe mu babyeyi bafite abana bari mu mirire mibi, wagize ati:  Mfite umwana ndera mbereye nyina wabo ariko twagerageje kumuha buri kimwe cyose biranga araremba aguma mu mirire mibi. Uyu mwana yamaze imyaka hafi ine atagenda, no gukambakamba bikanga, rero ubu nshimishijwe n uko ngiye korora inkoko kandi batwigishije akamaro k amagi nzajya nyamuha ndebe ko yagira ubuzima bwiza.  Maniragena Florence wo mu Murenge wa Remera, na we ati:  Izi nkoko zigiye gutuma nzajya mpa abana banjye amagi, bakava mu mirire mibi bakaba abana beza nk abandi. Ndashimira ubuyobozi bwa ABUSOL Ltd bwatwitayeho.  Musabyimana Jean Baptiste. Umuyobozi Mukuru w Ikigo ABUSOL Ltd cyorora inkoko zitera amagi kikanayagemura mu Rwanda ndetse no hanze yarwo, avuga ko kugeza ubu bamaze guhindura ubuzima bw imiryango irenga 100 bayiha ubufasha bukura abana mu mirire mibi. Ati:  Uyu munsi tworoje imiryango 15, buri mezi atatu tworoza hafi imiryango 10, ndumva tumaze guha imiryango irenga 100. Dufite imiryango itatu twishingiye iza gufata amagi buri munsi ahantu dukorera. Turasaba ababyeyi kumva akamaro ko kugaburira umwana amagi kuko bituma ubwonko bw umwana bukora neza.  Avuga ko amagi ari byo biribwa bikomoka ku matungo bihendutse kurusha ibindi, agasaba abantu guhindura imyumvire yo kwiyumvisha ko amagi ari ay abazungu. Kugeza ubu ABUSOL Ltd imaze gufungura amashami y ubucuruzi bw amagi mu bice bitandukanye by Igihugu, harimo ayo mu duce tugize Akarere ka Ngoma mu Mujyi n i Rukumberi. Mu Mujyi wa Kigali ayo mashami aboneka i Nyamirambo na Nyabugogo mu Karere ka Nyarugenge no ku Gisozi mu Karere ka Gasabo, mu Majyepfo ishami rikaba riri mu Karere ka Muhanga ndetse bagiye no gufungura i Karongi , Musanze na Rubavu. Biteganyijwe ko n andi mashami azafungurwa mu tundi Turere tw u Rwanda turimo Huye, Nyanza, Ngororero n ahandi. Ikindi ni uko ABUSOL LTD ikomeje gutegura uburyo bugezweho bwo kugemura amagi, aho umuntu azajya ayatumiza yamugeraho akishyura akoresheje ikoranabuhanga. Musabyimana Jean Batiste yongeyeho ko ABUSOL LTD yatangiranye abakozi batanu gusa ariko kugeza ubu bamaze gutanga akazi ku barenga ijana, kandi bigikomeza. Ati:  ABUSOL yatangiranye abakozi 5 ariko ubu igeze ku 150 barimo 120 bahoraho ndetse na 30 ba nyakabyizi, twafashije  aborozi  bari baracitse intege bagera kuri 60 kubisubiramo, ubu ni aborozi bakomeye kandi na bo bafite abakozi bahaye akazi.  Umuyobozi wungirije w Akarere ka Ngoma ushinzwe iterambere ry ubukungu Mapambano Nyiridandi Cyriaque, avuga ko igikorwa cya ABUSOL cyo koroza abaturage no kubakangurira kurya amagi cyuzuzanya n ubuyobozi bw Akarere kuko kizatuma gahunda yo kwihaza mu mirire igerwaho vuba kandi byoroshye. Ati:  Turasaba abaturage kubyaza aya mahirwe ABUSOL Ltd ibazaniye basobanukirwa ibyiza byo gukoresha amagi ku ifunguro ryabo rya buri munsi, kuko ubushakashatsi bwagaragaje ko umwana ufite ikibazo cy imiririre iyo agaburiwe amagi akira vuba akarushaho gukura mu bwonko.  Icyo gikorwa cy ubukangurambaga bwo kurya amagi cyabimburiwe no gusura ibiraro by inkoko za kijyambere byubatswe na ABUSOL kuri site ya Gahima mu Murenge wa Kibungo. Ibyo biraro byororewemo inkoko zisaga 10 000 aho abafatanyabikorwa mu bworozi bw inkoko barimo Orora Wihaze n abandi beretswe ibyiciro bitandukanye by imishwi y inkoko irererwamo mbere yo gukura ikagera ku kigero cy inkoko zibirwano zitegura gutera amagi. Amagi ya ABUSOL Ltd yujuje ubuziranenge Amagi ya ABUSOL yujuje uburemere buhagije, kuko apima amagarama hagati y amagarama 62-70, mu gihe amagi asanzwe aba yujuje amagarama 50. Musabyimana Jean Baptiste aboneraho gusaba Abanyarwanda ko icyabafasha kurinda abana igwingira, ari ugufata ibikomoka ku matungo birimo amagi cyane ko atuma ubwonko bwabo bukura neza. Aya magi apimwa buri cyumweru ngo harebwe ko nta kibazo afite, kandi mu Karere ka Ngoma aza ku isonga. Ikindi ni uko mu 2017 amagi y ABUSOL LTD  yitabiriye amarushanwa y amagi yujuje ubuziranenge mu Bwongereza ahiga ayandi. Ni mu gihe ABUSOL Ltd yatangiye gushyira itafari ryayo mu mwuga w ubworozi bw inkoko mu mwaka wa 2016, aho byari urugendo rukomeye kuko batangiranye inkoko ibihumbi 10 gusa. Uyu munsi bafite inkoko zisaga 100,000 zose zitera amagi n izindi 30,000 ziba zirerwa kugira ngo zisimbure izishaje cyangwa zihabwe abashaka korora ariko bahereye ku nkoko ziteguye gutera. ABUSOL LTD ishishikariza abantu bashaka kujya mu bworozi bw inkoko zitera amagi guhera ku nkoko ziteguye gutera kandi zarezwe neza aho guhera ku mushwi w umunsi umwe kuko aborozi benshi bahahombera. Ni yo mpamvu ABUSOL Ltd yatangije ubuvugizi bwo korora inkoko z ibirwano. Ikaba yiteguye guha ubishaka inkoko zarezwe neza kandi ziteguye gutera. Inkoko z ibirwano ntabwo ziba zikirwaragurika kandi zipfa ubusa byongeyeho ko zihita zitanga umusaruro mu gihe ufashwe umushwi w umunsi umwe utegereza amezi 6 yose atarabona umusaruro. Intego y ABUSOL Ltd ni uko umuntu wese wifuza ibirwano byiteguye gutera yajya abigezwaho byihuse bityo amagi akaboneka ari menshi mu Rwanda. Ni muri urwo rwego ikiraro kirererwamo izo nkoko kiri mu Karere ka Ngoma cyatanzweho arenga miliyoni 250 z amafaranga y u Rwanda harimo n ibikoresho. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Ati:  Abantu bakwiye korora neza inkoko, ntibazororere kuzigurisha ahubwo tubone amagi duhe imiryango yacu, amafaranga tuyatekereze nyuma. Turashishikariza cyane ababyeyi kujya bategurira abana babo ifunguro ririho igi. Kera abantu bavugaga ko amagi ari ay abazungu kuko batari bazi akamaro kayo. Byagaragaye ko amagi afite intungamubiri, turakangurira buri wese kurya amagi.  Yongeyeho ko ku bufatanye na Minisiteri y Ubuzima bifuza ko Umunyarwanda yabona igi nibura rimwe ku munsi. Imibare y umusaruro w amagi mu mwaka wa 2022 yari igeze kuri toni 8 600, mu gihe umwaka ushize wikubye kabiri ukagera kuri toni  ibihumbi 17,000. Kugeza ubu mu Rwanda umuntu arya hagati y amagi  10 na 13 ku mwaka, mu gihe mu Buyapani umuturage arya amagi 400 ku mwaka nk igihugu kiri imbere y ibindi bihugu mu kurya amagi menshi.
link1226: Hari abashobora kubyita amahirwe kuba 70% by abanyeshuri bize mu Ishuri Ryisumbuye ry Imyuga n ubumenyi ngiro rya Nyamata (Nyamata TSS) barabonye imirimo mu gihe abandi 30% bayihangiye ndetse bakayiha abandi, ariko byose bifitanye isano n uburezi bufite ireme butangirwa muri iryo shuri rimaze kuba ubukombe. Uretse ubuyobozi bubihamya, abanyeshuri biga muri Nyamata TSS bahamya ko ushoje amasomo muri iryo shuri kuba umushomeri biba bitakiri mu bimuranga kubera ubumenyi bwihariye bahabwa mu myuga n ubumenyi ngiro. Ubwo Imvaho Nshya yasuraga icyo kigo cy ishuri giherereye mu Murenge wa Nyamata mu Karere ka Bugesera mu Ntara y Iburasirazuba, yahakuye ubuhamya bwiza bw agaciro gakomeye ko kwiga imyuga n ubumenyi ngiro, by umwihariko mu kigo gishoboye nka Nyamata TSS. Ihirwe Ange Eloiyse wiga muri L5 mu Ishami ry ubudozi, avuga ko ari amahirwe kwiga amasomo y imyuga n ubumenyi ngiro kuko ngo nubwo akiri umunyeshuri, mu gihe cy ibiruhuko akorera amafaranga. Ati:  Mu rugo mfite imashini idoda, nibura mu biruhuko binini nagize amahirwe nkorera ibihumbi 30 . Ahamya ko abo biganye iyo bamubonye adoda bamuseka bakumva ko yakabaye yiga siyansi cyangwa n andi masomo y ubumenyi rusange kandi iyo akorera amafaranga muri bo hari ababa bibereye iwabo ntacyo bakora. Nigane Ingabire Kevine wiga mu Ishami ry ubukanishi bugezweho (Mechanical Production Technology) mu mwaka wa Gatandatu (Level 5), avuga ko u Rwanda rufite Politiki yo guteza imbere inganda, bityo kubona akazi bizamworohera kandi yizeye kwinjiza amafaranga menshi. Kwiga aya masomo si ibintu ababyeyi be bumvaga kuko bamubwiraga ko yigwa n abahungu gusa. Ati:  Bambwiraga ko biriya bintu ntabishobora kuko mfite utubaraga dukeya kandi ndi umukobwa. Ku bwanjye numvaga mbishaka, ndabibakundisha babonye ko ari ibintu byavamo amafaranga baravuga ngo ngaho genda utangire wige nawe uzakore . Ahamya ko amasomo yiga adasaba imbaraga ahubwo bisaba gukoresha umutwe kuko ibyo bakora bikorwa n imashini bidasaba imbaraga z umuntu. Ati:  Icya mbere ni mu mutwe, ikindi ni ubushake . Kugeza ubu Nigane afite ubushobozi bwo gukora icyuma gishya cyakwifashishwa mu gihe ikindi kitagikora (Spare Parts), intego ye ni ukuzaba injenyeri agakora ibyananiranye atanga n ibisubizo ku bibazo bikibangamiye iterambere ry u Rwanda. Murasanyi Kazimoto Edmond, Umuyobozi wa Nyamata Technical Secondary School (TSS), asobanura ko iri shuri ritanga umusaruro mwiza ku isoko ry umurimo mu Rwanda no ku rwego mpuzamahanga. Agaragaza ko amasomo y imyuga n ubumenyi ngiro kuri ubu yitabirwa cyane, ati:  Barayitabira cyane, ahubwo ubusabe bwabo hari igihe bwenda kuruta ubushobozi bw ikigo. Iyo barangije bahita babona akazi n utakabonye akazi gahoraho abona ibiraka bimuha amafaranga. Abandi batsinze ku manota yo hejuru, bahita bajya muri Kaminuza (IPRCs) . Yatanze urugero rw aho Umuyobozi w Akarere ka Bugesera, Mutabazi Richard, yamusabye kumushakira abana babiri bize gusudira, umwe muri bo agahita abona akazi muri Green Hills Academy. Abanyeshuri bize muri Nyamata TSS bakora hirya no hino mu dukiriro, by umwihariko mu Mujyi wa Kigali. Murasanyi akomeza agira ati:  Iyo tuvuye hano tugiye gushaka ibikoresho, hari ubwo ugera mu Gakiriro ugasanga abana bize hano barahari kandi biteje imbere . Nyamata TSS inatanga amasomo y amezi 6 hanyuma uyashoje agahabwa icyemezo (Certificate) gitangwa n Ikigo cy Igihugu Gishinzwe Guteza Imbere Amashuri y Imyuga n Ubumenyingiro (RTB). Iryo shuri rinagira isomo ryihariye rijyanye no kwihangira imirimo riza ryunganirana n amasomo y imyuga n ubumenyi ngiro afatwa nk igisubizo gikomeye mu kugabanya ubushomeri. Nyamata TSS itanga inyungu nyinshi ku bayituriye Murasanyi K. Edmond yabwiye Imvaho Nshya ko abaturiye Nyamata TSS hari byinshi bayungukiraho, kuko iyo hagize ukenera ikintu bakimukorera akishyura ku giciro gito ugereranyije n ahandi. Abanyeshuri biga ubwubatsi bagira uruhare mu gusana inzu z abakuze batishoboye, abiga gusudira bagakora ibyapa biranga Imidugudu igize Umurenge wa Nyamata. Ibi kandi bishimangirwa na Nkurikiyintwari Samuel uturiye iri shuri akaba anakorera imirimo y ubushabitsi hafi yaryo. Agira ati  Hari igihe kigera ukabona abanyeshuri ndetse n ubuyobozi bwa Nyamata TSS barimo gukora ibikorwa biteza imbere umuturage nko kubakira abatishoboye. Ikindi nk ibi bikoresho nkoresha muri Resitora nabiguriye mu kigo ku giciro gito kandi byakozwe n abanyeshuri. Navuga ko iri shuri ridufitiye akamaro kanini . Kugeza ubu muri Nyamata TSS kimwe n ahandi hose mu Rwanda, amashuri y imyuga n ubumenyi ngiro yigwamo n abana batsinze neza. Ubuyobozi buvuga ko iyo ababyeyi babonye umwana urangije muri Nyamata TSS akaba injenyeri bumva bibashimishije. Imitsindire myiza ituma Nyamata TSS yakira ubusabe bwinshi bw abashaka kuhiga Ku rundi ruhande, ubuyobozi bwa Nyamata TSS bugira ikibazo cy ubushobozi bwo kwakira abana kuko baza kwiga ari benshi. Mu mwaka wa Kane (Level 3) bafitemo abanyeshuri 272, mu wa gatanu (Level 4) bafitemo 455 mu gihe mu wa gatandatu (Level 5) bafitemo 351. Mu Mwaka wa 2021/2022 abanyeshuri 47 bose bigaga ikoranabuhanga (Electronics Services) baratsinze, uwagize amanota make yagize 37/60. Ni mu gihe abiga amashanyarazi 42, batanu muri bo bujuje 60/60, uwagize make agira 31/60. Abenshi mu bize ububaji, inganda z i Masoro zibasaba Nyamata TSS, ubu ni bamwe mu bakora mu nganda zikora matela. By umwihariko ubwo bumenyi bufite inkomoko kuko Nyamata TSS ifite inzobere yo muri Zimbabwe yigisha amasomo y ubudozi, n abandi barimu babigize umwuga Mulisa Gaston, wigiye muri Nyamata TSS akaba ahigisha, avuga ko yahigiye Ikoranabuhanga ryo gukora mudasobwa no kuyikoresha (Computer Electronics). Yagize amahirwe yo gukomereza amasomo muri Kaminuza yigisha Ikoranabuhanga (IT), akaba yumva mu myaka 5 iri imbere, ashaka kuzikorera ku giti cye. Ashishikariza urubyiruko kwiga amasomo y imyuga n ubumenyi ngiro kuko ari ho hazaza h u Rwanda rw ejo, agira ati:  Ni ukwishakamo ibisubizo kuko icya mbere hano urabanza ukahakura ubumenyi ndetse ukanahakura ubushobozi bwo kujya guhangana ku isoko ry umurimo . Umutoni Denyse, Umuyobozi ushinzwe imyitwarire y abanyeshuri, asobanura ko imyitwarire y abanyeshuri muri rusange ihagaze neza muri Nyamata TSS kandi ko bafatanya n ababyeyi gukurikirana imyitwarire y abanyeshuri. Nyamata TSS yatangiye mu mwaka wa 2003, itangirana abanyeshuri basaga 200.  Kugeza uyu munsi habarurwa abanyeshuri 1078 habariwemo n abakobwa 402 biga muri iri shuri. Ritangira, ryatangiranye icyiciro rusange cy amashuri yisumbuye (O Level), mu 2005 ritangira kwigisha imyuga n ubumenyi ngiro. Icyo gihe ryahereye ku mashami atatu ari yo ubwubatsi, ikoranabuhanga n amashanyarazi none uyu munsi  rifite amashami 10 nyuma yo guhuza ishami ryo gusudira n ubukanishi rusange bikitwa Ubukanishi buteye imbere (Manufacturing Technology). Gahunda ya Leta y u Rwanda ni uko mu mwaka wa 2024 nibura 60% by abarangiza amashuri baba barize amasomo y ubumenyi ngiro, mu rwego rwo kuvugurura iterambere ry ubukungu riyanye n icyerekezo rusange ku Isi. RTB iherutse gutangaza ko ibikorwa byo kongera amashuri y imyuga n ubumenyi ngiro bizakorwa mu ngengo y imari yatangiye gukoreshwa muri Nyakanga 2023. Ni mu gihe Guverinoma y u Rwanda yihaye gahunda y uko mu mwaka wa 2024 Imirenge yose yo mu gihugu izaba ifite nibura ishuri rimwe ry imyuga n ubumenyi ngiro. Ayo mashuri azaba yakira 60% by abanyeshuri barangije Icyiciro Rusange ugereranyije na 31.9% bayigamo uyu munsi. RTB igaragaza ko 86% by abarangiza amasomo mu mashuri y imyuga n ubumenyi ngiro babona akazi nibura nyuma y amezi atandatu barangije amasomo. Abiga aya masomo kandi barimo ingero nyinshi z abihangiye imirimo bakayiha n abandi, mu gihe Leta y u Rwanda yihaye intego ko imirimo mishya miliyoni 1.5 igomba kuba yarahanzwe kugeza muri 2024. Amafoto: KAYITARE J.Paul
link1227: Ubuyobozi bwa Kaminuza y u Rwanda (UR) bwahishuye ko bwashoye agera kuri miliyari 5 z amafaranga y u Rwanda avuye kuri miliyoni 700, mu rwego rwo kuzamura ireme ry ubushakashatsi bukorwa n abanyeshuri b iyi Kaminuza. Byagarutsweho ku wa Gatatu tariki ya 8 Ugushyingo 2023, ubwo hatangizwaga Icyumweru cyahariwe guhanga udushya (UR Innovation Week) hamurikwa imishinga ya bamwe mu banyeshuri bo muri iyi kaminuza mu nzego zitandukanye zirimo ubuvuzi, ikoranabuhanga n izindi. Ni igikorwa cyateguwe na Kaminuza y u Rwanda binyuze mu Kigo Nyafurika cy Icyitegererezo cyigisha ibijyanye n ingufu (African Centre of Excellence in Energy for Sustainable Development, ACEESD) ndetse n Ikigo gifasha mu guhanga udushya (Grid Innovation and Incubation Hub) byombi bikorera muri Kaminuza y u Rwanda mu Ishami ry Ubumenyi n Ikoranabuhanga. Ibi biganiro byahuje abashakashatsi, mu nzego zitandukanye, abanyeshuri bafite ibitekerezo byavamo udushya, abikorera, ibigo bifasha mu ihangwa ry udushya hagamije kurebera hamwe amahirwe, ibibazo bikibangamiye iterambere ry ihangwa ry udushya mu Rwanda no muri Afurika muri rusange. Dr. Ndikumana Rymond, Umuyobozi wungirije wa Kaminuza y u Rwanda ushinzwe igenamigambi n imiyoborere, yagaragaje ko iyi Kaminuza irimo gushyira imbaraga mu kuzamura ireme ry ubushakashatsi bukorwa n abanyeshuri kugira ngo butange umusanzu mu gukemura ibibazo biri muri sosiete nyarwanda. Yagize ati:  Ubushakashatsi muri Kaminuza bukorwa muri siyansi na tekinologi, ubuhinzi, ubuganga, imyigire, n ibijyanye n ubukungu, mu myaka yashize bwariyongereye bifatika mu bice byose kandi dukora ubushakashatsi ku bibazo by Igihugu nko muri COVID-19 twagize uruhare rufatika, twakoze ku ndwara zifata ibihingwa n amatungo . Uyu muyobozi kandi ahamya ko Kaminuza y u Rwanda ubu yihaye intego yo guhindura imikorere y ubushakashatsi bukava mu bitabo bugashyirwa mu ngiro, aho yashoyemo ari hagati ya miliyari 2 kugera kuri miliyari 5 z amafaranga y u Rwanda. Ati:  Ubu ngubu dufatanyije n abaterankunga batandukanye twashyizemo miliyari ziri hagati y ebyiri n eshanu, azakora ibikorwa bitandukanye by imishinga y abanyeshuri. Hari abari gukora ibiryo by amatungo bidahenze cyane, abari gukora  solar  turebe uko twabigeza ku muturage ku giciro gitoya dute, ya myanda turimo kureba uko yabyazwa umusaruro ikavanwamo ibicanwa kuko hari benshi bagikoresha amakara, urumva turagenda dukora natwe twerekana ibyo dukora, ubu rero turashaka ko twongera umwanya tugahindura imyigishirize yacu ni ho tuzabasha gutanga umusaruro n ibisubizo bifatika.  Ni ibikorwa byo guteza imbere ubushakashatsi bw abanyeshuri ba Kaminuza y u Rwanda ifatanya na Banki y Abaturage y u Rwanda (BPR) ari na yo ihemba abahize abandi mu guhanga udushya. Patience Umutesi, Umuyobozi Mukuru wa Banki y Abaturage y u Rwanda (BPR), ashimangira ko iyo banki yiyemeje gutera inkunga imishinga y abanyeshuri kugira ngo bibafashe mu iterambere. Ati:  Ubwa mbere uwatsinze twamuhembye miliyoni eshanu kugira ngo igitekerezo cye abashe kugikuza, yakoze ikoranabuhanga ryibyaza ingufu imirasire y izuba (Solar) kugira ngo ajye acanira abaturage, ubu ni ubwa kabiri kandi na bwo uwatsinze twamugeneye igihembo cya miliyoni eshanu z amafaranga y u Rwanda.  Dushimimana Jean Marie Julien wize muri Kaminuza y u Rwanda, avuga ko nyuma yo gukora umushinga w ikoranabuhanga rikoresha umuriro w amashanyarazi yo ku muyoboro munini akoreshwa abangikanyijwe n abakoresha iz izuba avuga ko gufatanya na Kaminuza byamufashije gukuza umushinga we ndetse n amafaranga yahawe na BPR azamufasha gukomeza gukemura ikibazo cy abaturage badafite umuriro w amashanyarazi. Dushimimana avuga ko gahunda y uyu mushinga we ari uko azashyigikira Leta mu kugera ku ntego y uko muri 2024 buri rugo ruzaba rufite umuriro w amashanyarazi. Ati:  Twakoze icyuma gifasha mu gihe umuriro uturuka ku zuba wawubura wenda nka nijoro ugakoresha uwa REG, ubu twarebye abakoresha umuriro uturuka ku zuba bakoresha nibura 97% undi bagakoresha undi muriro usanzwe wa REG.  Iyi sisitemu yacu twagerageje uburyo tumanura ibiciro, ubu ingufu bari kubona ku zihenze twebwe twerekanye ukuntu zihendutse kandi koko ibiciro biragabanyuka, kuri kilowati imwe tuyitanga ku bihumbi 30 y u Rwanda  kugira ngo umuntu akenere sesitemu yo guteka na firigo bisaba miliyoni 1 n ibihumbi 800 mu gihe ukenera gukoresha umuriro usanzwe utarengeje amatara arindwi yishyura ibihumbi 350 . Pascal Gatabazi, Umujyanama mu bya tekeniki muri Minisiteri y Uburezi, akaba yari ahagarariye Minisitiri w Uburezi, avuga ko innovation week  icyumweru cyo kumurika udushya  ari urubuga rw aho abanyeshuri bagaragaza ubushakashatsi bakora  ati:  Ni urubuga bikaba n amahirwe yo gushyira ahagaragara ibyo bakora bifite uruhare mu guhindura sosiyete nyarwanda, no guteza imbere ireme ry uburezi ariko by umwihariko bikabaha n amahirwe yo gufatanya n izindi Kaminuza Mpuzamahanga . Kaminuza y u Rwanda ivuga ko hari indi mishinga 20 y abanyeshuri igiye gukomeza kwagura kandi buri mezi atandatu ikazajya ikora icyumweru cyahariwe udushya hamurikwa ubushakashatsi bw abanyeshuri (UR Innovation Week), igahamya ko iyi ari imikorere mishya y ubushakashatsi izahoraho. ZIGAMA THEONESTE
link1228: Karame Rwanda Ltd ni sosiyete ikora imirimo y ubwubatsi bw imihanda mu Mujyi wa Kigali ndetse no hirya no hino mu Rwanda, yatangiye mu 2006, amahitamo yayo akaba ashingiye ku gukunda igihugu nk uko Umuyobozi Mukuru wayo, Munyakazi Sadate yabitangaje. Ibisobanuro by izina ry iyi sosiyete y ubwubatsi, ni ukwifuriza u Rwanda uburame kandi ko ruguhamagaye warwitaba. Ubwo Munyakazi watangije Karame Rwanda yendaga kuzuza imyaka 25, ubuzima bwe bw ubucuruzi yiteguraga kujyamo, yumvise izina ryiza yabuha ari uko yakwitaba u Rwanda cyangwa akarwifuriza kurama. Karame Rwanda ni sosiyete ifite ibikorwa binyuranye, ikorana n Umujyi wa Kigali nko kubaka imihanda no kuyitaho mu gihe yangiritse, kubaka amateme, kuyobora amazi ndetse no kubaka ibiraro. Iyi sosiyete igira gahunda zo kwirinda ibiza, aho basukura ruhurura kuko iyo zisibye zikazamo ibitaka ari byo bituma amazi ashobora kureka cyangwa akaba yanateza imyuzure. Mu kiganiro Imvaho Nshya yagiranye na Munyakazi, yagize ati:  Tubyitaho bigatuma amazi ahora aca mu nzira yagenewe, bikarinda ibiza. N ahabaye ibiza dufitanye amasezerano n Umujyi wa Kigali ko twihutira kuhasana kugira ngo abaturage batajya mu kaga . Ibi ni bimwe mu bikorwa Karame Rwanda Ltd irimo gukora muri iyi minsi hakiyongeraho kubaka imihanda hirya no hino mu makaritsiye, cyane cyane ku bufatanye n Umujyi wa Kigali n abaturage. Munyakazi yahamirije Imvaho Nshya ko muri Kibagabaga hubatswe site zigera kuri eshatu. Hari site ifite uduhanda turindwi, ifite uduhanda nka tubiri n indi ifitemo agahanda kamwe. Ati:  Ku Kacyiru naho hari amasite abiri, Bumbogo, Gasogi n ahandi. Aho hose ni ibikorwa dukora ku bufatanye bw Umujyi wa Kigali n abaturage . Bahisemo imirimo y ubwubatsi hashingiwe ku isoko uko ryari rihagaze, basanga ari ho bajyamo neza mu kuyobora ishoramari ryabo kugira ngo na bo biteze imbere. Yagize ati:  Ibikorwa by ubwubatsi ni ibikorwa bihoraho Afurika ikeneye n Igihugu cyacu by umwihariko, twumvaga ari igice twagiriramo ubunararibonye kugira ngo twiteze imbere nka sosiyete ariko tunateze imbere Igihugu . Impamvu bahisemo gukoresha urubyiruko Ubuyobozi bwa Karame Rwanda Ltd busobanura ko kwita ku rubyiruko ari ukwita ku hazaza h Igihugu kuko ni rwo mizero y ejo heza kandi akaba ari no kuruha amahirwe yo kugira ngo rugire ubunararibonye no kugira umusanzu rutanga mu kubaka Igihugu ruhereye ku kwiyubaka rwo ubwabo. Munyakazi akomeza agira ati:  Ntabwo twanga n abakuze ariko tubona yuko iyo umuntu afashe urubyiruko hari ikintu kinini cyane aba afashije Igihugu. Ku bagore ho ni umwihariko kubera ko batagiye bagaragara mu mirimo y ubwubatsi, ni yo mpamvu twahisemo ko uzajya abikenera tuzajya tumufasha kandi biradushimisha kubona bashiki bacu baritinyutse bakumva yuko hari imirimo na bo bashobora gukora . Icyerekezo cya Karame Rwanda, Munyakazi avuga ko Iterambere ry Umujyi wa Kigali n iterambere ry igihugu rigaragarira buri wese, aho mu 1994 ubwo Jenoside yakorewe Abatutsi yahagarikwaga n ingabo zari iza RPF wasangaga igihugu kidafite ibikorwa remezo. Agaragaza ko kuri ubu hari imihanda minini irimo kubakwa ariko ngo iyo winjiye muri karitse usanga hakiri imihanda y icyondo, hari ivumbi no kuba hakigaragara imihanda idatunganye akaba ari yo mpamvu habayeho ubufatanye hagati y Umujyi wa Kigali n abaturage. Ubuyobozi bwa Karame Rwanda bugira buti:  Ubwo bufatanye rero buduha yuko mu cyerekezo cyacu twifuza ko bizagera umwaka utaha nibura ibilometero bitari munsi y ijana (Km 100) byaba bitunganyije ku buryo abaturage baba bafite imihanda itunganyije . Imyumvire y umuturage isigaye iteye imbere. Ibi Munyakazi abishingira ku kuba ngo umuturage asigaye yumva neza kugira uruhare mu bimukorerwa icyo bivuze. Ati:  Iki ni ikimenyetso cyiza cy igihugu kirimo gutera imbere kandi kirimo kwiyubaka, haba mu bumwe, mu iterambere ndetse no mu guteza imbere igihugu cyacu mu bijyanye n imyumvire y abenegihugu. Umuturage asigaye yumva agomba kugira uruhare mu bimukorerwa birumvikana ko ahita agira uruhare mu kurinda ibyo yagezeho . Uko Karame Rwanda yakiriye igisubizo Perezida Kagame aherutse guha Abanyarwanda Munyakazi Sadate yabwiye Imvaho Nshya ko nk abikorera bo ari ugukomeza (Continuit ) ibyiza igihugu kigeraho n iterambere ryacyo. Avuga ko Igihugu giha amahirwe angana abaturage bacyo kandi bakangana n imbere y amategeko n Igihugu. Atanga urugero rw aho kera wasangaga umuntu atamenya aho akazi ka Leta gatangirwa cyane ko ngo Leta ari we Mukoresha munini muri iki gihugu. Ubu ngo bazi aho ako kazi gatangirwa, habaho ipiganwa, umuntu agatsindira isoko akarikora yanarirangiza akishyurwa. Yagize ati:  Nk uwikorera, gukorera mu gihugu kimeze gutyo cyangwa kuvuka k ubucuruzi bwanjye bukavukira mu gihugu kiri kuri gahunda gutyo, Umuyobozi wabikoze mba numva yuko kutubwira ngo aziyamamaza umwaka utaha, twe tuba twumva dusubijwe ubwiza n ubundi turimo. Dusubizwa gutera imbere kw Igihugu ndetse no gukomeza kugira icyizere cy umutekano nk urutirigongo rw iri terambere dufite. Navuga yuko njye nk uwikorera ari ikintu cyiza kandi cyanshimishije kubona Nyakubahwa Perezida wa Repubulika y u Rwanda, Paul Kagame, watugejeje kuri byinshi aduha amahirwe yo kuzongera kutwemerera kutuyobora umwaka utaha, kuko gutsinda amatora byo rwose Insha Allah njye mbona ko byoroshye cyane, kubigeraho byo ni uruca bana .
link1229: Sosiyete ikora ubucuruzi bwo gutega ku mikino n indi mikino y amahirwe izwi nka  Premier Bet , yashimye abakiliya bayo yagura ishami rya Gikondo-MAGERWA, mu rwego rwo kwagura no kunogereza serivisi abayigana. Aganira n Imvaho Nshya Edouard Seillier, impuguke mu kunoza ibicuruzwa bya Premier Bet (Product Specialist), yavuze ko iki gikorwa kibaye ho mu rwego rwo gushimira abakiliya bayo, no kubereka  ko ubusabe bwabo ari ingenzi kuko kubaho kwayo ari kubera umukiliya. Ati:  Umukiliya wacu ni we mufatanyabikorwa wa mbere mu Rwanda, igihembo twamugeneye cyangwa twabahaye cyari ukwagura iri shami ryacu rya Gikondo-MAGERWA, aho twarikuye kuri metero kare 10 tukazigeza kuri metero kare 100, bagaragaje ko aha hantu ari hato duhitamo kubaha igihembo cyo ku hagura.  Yongeyeho ko ari iby agaciro kuba Premier Bet yongereye ingano y iri duka rya Magerwa, kuko ryari rifunganye ndetse abarigana ntibabashe kubona serivisi zinoze, avuga ko muri Premier Bet bita cyane ku cyo umukiliya akeneye kuruta icyo bo bifuza. Yashimangiye ko abifuza kubagana imiryango ikinguye, kandi bazahasanga serivisi nziza mu bijyane n imikino y intego mu Rwanda utasanga ahandi. Patrick Kaka ushinzwe ubucuruzi n iyamamazabikorwa (Head of Sales & Marketing) muri Premier Bet, yavuze ko iki gikorwa kiri muri bimwe by ingenzi mu kwagura no kunoza imikorere kugira ngo ababagana barusheho guhabwa serivisi uko babyifuza. Ati:  Muri Premier Bet umukiliya ni umwami, mu minsi ishize twahembye umufatanyabikorwa mwiza, ariko ubu hari hagezweho umukiliya twabikoze mu rwego rwo gukurikiza ubusabe bw abatugana, kuko hano MAGERWA dufite umubare munini w abatugana kuruta aho twakoreraga, ni yo mpamvu twabahaye impano yo kwagura hano kugira ngo umukiliya arusheho kugira ubwisanzure.  Iri shami rya MAGERWA ririmo amateleviziyo 12, arimo imikino yo gutega itandukanye, ku buryo buri mukiliya yashyizwe igorora bitewe n icyiciro ashaka kugeragerezamo amahirwe, ndetse na za mudasobwa 10 zizajya zibafasha guhabwa serivisi nziza zinoze kandi ku gihe. Yongeyeho ko ibi bikorwa bizakomeza gukorwa mu gihugu hose, mu rwego rwo kurushaho gukomeza kunoza serivisi ku babagana ndetse no kuborohereza gutega ku mikino. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita Imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Kaka Patrick yasobanuye ko by umwihariko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Kandi  nka  Premier Bet twifurije abakiliya bacu kuzagira Noheli nziza  n umwaka mushya muhire wa 2023 !
link1230: Ngiruwonsanga Melchior ni we mufatanyabikorwa w Ikigo Premier Bet gicuruza imikino y amahirwe mu Rwanda, washyikirijwe iduka (shop) rishya nk igihembo cy ubudakemwa yagaragaje mu kugeza serivisi nziza ku bakiliya muri uyu mwaka wa 2022. Ni igihembo ngarukamwaka gitangiranye n uyu mwaka kikazajya gihabwa umufatanyabikorwa w indashyikirwa wa Premier Bet (Express of the Year) mu gucuruza neza, ahagarariye Premier Bet neza ndetse no gukurikiza amabwiriza n ibindi bikorwa by iki kigo kimaze kuba ubukombe mu Rwanda. Ngiruwonsanga Melchior ni umwe muri abo bafatanyabikorwa bishimira ko kuba bakorana n iki kigo cyabahinduriye ubuzima, kikabuhindurira abo mu muryango ndetse n abo bahaye akazi. Uyu mufatanyabikorwa yari asanzwe afite amaduka ya Premier Bet arindwi mu bice bitandukanye by Igihugu harimo amaduka atatu mu Mujyi wa Kigali nk iriherereye i Nyabisindu mu Karere ka Gasabo, iriherereye i Karama mu Karere ka Nyarugenge ndetse n iribarizwa Kicukiro Centre mu Karere ka Kicukiro. Yiyongeraho andi yo mu ntara arimo iryo mu Karere ka Gatsibo, Huye, Ngororero na Rubavu, akaba yishimira irindi duka yahawe na Premier Bet riherereye ahitwa kwa Mushimire, Akarere ka Gasabo mu Mujyi wa Kigali. Mu kiganiro n Imvaho Nshya, Ngiruwonsanga Melchior yagize ati:  Nishimira kuba nkorana na Premier Bet kuko hari byinshi yangejejeho. Yampinduriye ubuzima, ibuhindurira umuryango wanjye n abo nagiye mpa akazi.  Yakomeje ashimira Premier Bet, ati:  Premier Bet ndayishimira cyane. Mu by ukuri ni by igiciro kubona ibigo by abanyamahanga biza mu Gihugu bikabasha guha amahirwe n abenegihugu bakabasha gukora bakagira byo binjiza bakunguka. Ibyo bituma n abenegihugu bagira umusaruro bakura muri izo kompanyi bigatuma n abaturage bayiyumvamo.  Yashimiye kandi na Leta y u Rwanda ireshya abashoramari b umumaro baha amahirwe Abanyarwanda bakabasha kubona icyo gukora, ati:  Mu by ukuri turashimira Leta y u Rwanda ihora buri gihe ishaka abantu baza gushora imari muri iki gihugu kugira ngo abenegihugu babashe kubaho neza.  Edouard Seillier, impuguke mu kunoza ibicuruzwa bya Premier Bet (Product Specialist), yavuze ko intego ya  Express of the Year  ari iyo guhemba umufatanyabikorwa w indashyikirwa mu Rwanda, mu birebana no gucuruza neza no gukorana neza n andi maduka. Ati:  Ubu ni iby agaciro kuri Premier Bet kuba yatanze iri duka rishya rizajya ryerekanirwamo imikino yose. Buri muntu wese ashobora kuba umufatanyabikorwa wa Premier Bet, twemerera buri wese ufite iseta nziza yo gukoreramo, ufite ibitekerezo bizima kandi bijyanye n igihe. Kugira ngo ufungure iduka, icyo dukora ni uko Premier Bet itanga uruhushya maze umufatanyabikorwa agakora ubucuruzi bwe mu mutuzo.  Yashishikarije abifuza kuba abafatanyabikorwa kubagana bakabona ibisobanuro biruseho bijyanye n ubufatanye yifuza kugirana n ikigo ubwo ari bwo. Patrick Kaka ushinzwe ubucuruzi n iyamamazabikorwa (marketing) muri Premier Bet, yahishuye ko ibihembo bya  Express of The Year  bizajya bitangwa buri mwaka uhereye muri uyu mwaka. Yavuze kandi ko kugeza ubu Premier Bet imaze kugira amaduka arenga 100 mu gihugu hose, aho abakiliya bayagana baba bafatwa nk abami kuko bitabwaho mbere y ibindi byose, kandi n ibihembo batsindira bakabigezwaho mu kanya nk ako guhumbya, haba ku manywa cyangwa nijoro. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Yasobanuye ko by umwiharko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Niba ushaka kuba umufatanyabikorwa wa Premier Bet ugafungura Express Shop yawe wahamagara kuri iyi numero: 078524666 cyangwa ukatwandikira kuri:express@premierbet.com
link1231: Mu myaka igera kuri 30 ishize, Ibitaro bya Kabgayi bivura amaso bimaze kwakira no guha serivisi ababarirwa hagati ya miliyoni imwe n igice na miliyoni ebyiri, ugereranyije n abantu bagera kuri 200 byakira buri munsi. Nkurikiyinka Leonard w imyaka 68 y amavuko utuye mu Murenge wa Ruhango, Akarere ka Ruhango, ni umwe muri iyo mbaga y abahawe serivisi zamunyuze, kuri ubu akaba yishimira ko yatandukanye n akaga ko guhuma kari kamwugarije. Mu masaha ashyira saa sita, Nkurikiyinka yicaye ku ntebe hamwe na bagenzi be benshi barimo abazindutse mu museke, buri wese ategereje ko izina rye rigerwaho. Yumvise nomero yatoye akigera ku bitaro mu ndangururamajwi amenya ko ari we ugezweho, ahita yerekeza ku muganga w amaso. Akihagera yasobanuye uburyo inshuro ebyiri amaze kuza kwa muganga zahinduye byinshi kuko ari gusezera ubuhumyi yabonaga bumwugarije, kuri ubu asigaye areba neza nubwo ikibazo asigaranye ari ukutabasha gusoma inyuguti nto. Muganga w amaso yaramusuzumye amwandikira guhabwa indorerwamo z amaso, asohokana icyizere cy uko agiye guca ukubiri no kugira ingorane mu gusoma. Mu kiganiro yagiranye n Imvaho Nshya, Nkurikiyinka yagarutse ku nzira y umusaraba yanyuzemo ubwo yabonaga kurora neza bimuca mu myanya y intoki. Ati:  Nagiraga ikibazo cy uduhwa twazaga mu maso mu gitondo nkarira, nareba umuntu uri imbere yanjye gato simenye uwo ari we. Mu nshuro ebyiri naje kwivuza hari ikintu cyahindutse; nari mfite ibintu by ibihu mu maso byagiye bigabanyuka, umuntu araturuka hariya nkamumenya. Ikibazo nari nsigaranye ni icyo kutareba mu bitabo neza, na bwo bankoreye ibizamini banyandikira indorerwamo z amaso.  Nkurikiyinka ashimira abaganga b Ibitaro bya Kabgayi bivura amaso ubunyamwuga bagaragaza bita ku barwayi, agashishikariza abantu bose kujya bihutira kwa muganga mu gihe bumvise mu jisho hari ikibazo kuko abaganga bemeza ko nta nsimburajisho iraboneka. Ati:  Ni ukuri abaganga bita ku barwayi b amaso ndabashimira kuko batanga serivisi nziza, n ukihagera bwa mbere rwose ntibamurindagiza barakuyobora bakakurangira aho ujya kwaka imiti. Abafite ubwoba ko kubaga bibabaza nabamara impungenge ko bagutera ikinya mu jisho, ntumenya uko byagenze. Abantu benshi bagira ubwoba ngo kubaga birababaza, nta kintu bibabazaho rwose bagomba kuza kwa muganga bakisuzumisha iyo basanze ari ngombwa barabavura.  Mutumyinka Jacqueline utuye mu Murenge wa Byimana mu Karere ka Ruhango, na we yishimira ko inshuro ya mbere yageze ku Bitaro bya Kabgayi bivura amaso yahaboneye serivisi nziza bituma atahana icyizere cyo gukira vuba. Yagize ati:  Numvaga ndwaye amaso, andya, hakaba ubwo ntabasha kureba nkumva n umutwe urandya nyine mpitamo kuza kwivuza; usibye ko nabyumvaga gusa ni bwo bwa mbere nari nje ntabwo nari mbizi ko ndwaye.  Akomeza avuga ko ubuhumyi ari ikintu gikomeye cyane, kuko butuma umuntu yibagirwa Isi yari azi agasigara ayishushanya mu mutwe we gusa. Ati:  Se ubwo iyo utareba uragira ngo ibindi byose ntibiba bipfuye? Ntabwo wabasha kwigira mu kazi bisanzwe, ntacyo wabasha gukora nyine, iyo utarora uba ukeneye umuntu ukurandata  Dr. Livin Uwemeye, Umuganga w inzobere mu Bitaro bya Kabgayi bivura amaso, yavuze ko nubwo umubare munini w Abanyarwanda bumva neza agaciro k ubuvuzi bw amaso, hari benshi baza kwa muganga bakererewe kandi ijisho riri mu bice by umubiri bitihangana igihe kinini. Yavuze ko uko umuntu akererwa bituma n amahirwe yo kongera kubona neza agenda agabanyuka, ati:  Nkaba nsaba rero ababyeyi ndetse n abantu bakuru muri rusange, ko igihe umuntu agize ikibazo agomba kwihutira kugana ubuvuzi bw amaso bumwegereye kuva ku kigo nderabuzima kugera ku bitaro. Ijisho ni urugingo rutoya ariko rutihangana, iyo rero umuntu agize ikibazo agashyiramo ibyatsi cyangwa akigurira imiti, ashobora kwangiza byinshi kurusha uko byari bimeze.  Yahishuye ko uretse indwara z amaso zishobora gutuma umuntu ahuma, hari n izishobora gutuma atakaza ubuzima igihe yaba ativurije igihe, harimo nka kanseri y amaso n izindi ndwara zigaragarira mu maso ariko zifite ibindi bice by umubiri zafashe, ndetse n impanuka za hato na hato. Amateka na serivisi zitangirwa mu Bitaro bya Kabgayi bivura amaso Ibitaro bya Kabgayi bivura amaso ni ishami ry Ibitaro Bikuru bya Kabgayi ryatangiye mu mwaka wa 1993, rishinzwe na Diyosezi ya Kabgayi ku bufatanye n Umuryango wa Gikirisitu CBM. Byatangiye bifite inshingano yo gufasha no kuvura abaturage benshi mu Rwanda bari bafite ikibazo cy amaso ariko batabonaga uko bivuza. Dr. Theophile Tuyisabe, inzobere mu buvuzi bw amaso akaba n Umuyobozi w Ibitaro bya Kabgayi bivura amaso, avuga ko yari serivisi nshyashya kandi ikenewe cyane mu Bitaro bya Kabgayi biri ku rwego rw Akarere. Iyo serivisi yavuye ku rwego rw Akarere igera ku rwego rw Igihugu bita urwa gatatu (Referral Hospital) guhera mu mwaka wa 2012. Nubwo ari ishami ry Ibitaro bya Kabgayi, rifite urwego rwihariye (centre sp cialis ) mu buvuzi bw amaso, ari na yo mpamvu rifite uburenganzira n ubushobozi bwo kwakira abarwayi baturutse mu Turere twose tw Igihugu boherejwe ngo babone serivisi zisumbuyeho. Dr. Tuyisabe yavuze ko batanga serivisi zitandukanye zirimo gusuzuma amaso bisanzwe, aho umuntu wese urwaye ndetse n ushaka kwisuzumisha bitabwaho uko bikwiye. Gusuzuma ni serivisi yiyongeraho gutanga indorerwamo z amaso (Lunettes) zihabwa umuntu wese bigaragaye ko ari ngombwa kuzihabwa, yaba akiri muto cyangwa ari mukuru. Dr. Tuyisabe ati:  Hanyuma kuri ibyo hiyongeraho serivisi zo kubaga amaso. Iyo serivisi yo kubaga amaso ni umwihariko wa Kabgayi kuko turagerageza tugashaka abaganga b inzobere kandi bameze neza ku rwego rw Igihugu, ku buryo baba batanga serivisi zifatika. Ni yo mpamvu uyu munsi ushobora kuza ugasanga hagati y abantu 20 na 30 barabazwe ku munsi wagereranya n abantu nka 150 baza kwisuzumisha kuri uwo munsi ugasanga ko ari umubare ufatika kandi ukeneye koko abantu b inzobere babishoboye.  Indi serivisi y umwihariko ku Bitaro bya Kabgayi mu buvuzi bw amaso mu Rwanda ni iyitwa  low vision  cyangwa  basse vision  igarurira umuntu ubushobozi bwo kubona neza mu gihe ubundi buvuzi bwose butakunze. Dr. Tuyisabe yakomeje agira ati:  Hari udukoresho dufite dushobora kongerera inyuguti ubunini. Wa muntu wabonaga gakeya, akaba ashobora gusoma nka Bibiliya, ubutumwa buje muri telefoni n ibindi.  Hakurikiraho urwego rw ibizamini bikorerwa amaso akeneye ibipimo birenze ibisanzwe. Ibitaro bya Kabgayi bifite imashini zo ku rwego rwo hejuru zipima ijisho mu buryo bwimbitse, hamenyekana serivisi ya nyayo ijisho ryari ryananiranye rikwiriye guhabwa. Ikindi kintu cyihariye ku Bitaro bya Kabgayi bivura amaso ni uko umuntu mukuru yivuriza ukwe n abana bakivuriza ukwabo. Ibyo ngo byakorewe kurushaho kunoza serivisi zihabwa buri wese mu cyiciro cye, by umwihariko abana bakabona amahirwe yo kuvurwa bishimiye gukina no kuganira na bagenzi babo ari na ko barindwa kuba bakwandurira izindi ndwara mu kavuyo k abantu benshi.
link1232: Kuva taliki 25 kugeza ku ya 26 Kanama 2022, Ihuriro rya 5 ku bufatanye n itangazamakuru ry u Bushinwa n Afurika ryabereye i Beijing mu Bushinwa mu buryo bwa interineti (Iyakure) . Iri huriro ryari rifite insanganyamatsiko igira iti  Icyerekezo gishya, Iterambere rishya n Ubufatanye bushya.  Iri huriro ryateguwe n ubuyobozi bukuru bwa Radiyo na Televiziyo by u Bushinwa, Guverinoma y abaturage ya Beijing hamwe n Umuryango Nyafurika w itangazamakuru. Intumwa zirenga 240 zaturutse mu nzego zitandukanye za Leta, mu bigo by itangazamakuru rishinzwe gutunganya amajwi n amashusho, Abadiporomate intumwa zabo baturutse mu Bushinwa n abagize Komisiyo y umuryango w ubumwe bw Afurika yita ku Itangazamakuru igizwe n ibihugu 42 bitabiriye ihuriro. Perezida w u Bushinwa, Xi Jinping na Perezida wa Senegal, Macky Sall ari nawe uyoboye Umuryango w Ibihugu by Afurika Yunze Ubumwe ubu (African Union ) bohereje ubutumwa bw ishimwe muri iri huriro, aho baganiriye cyane ku ruhare rwiza rw iryo huriro mu guteza imbere ibiganiro n ubufatanye hagati y itangazamakuru ry u Bushinwa n Itangazamakuru ry  Afurika, guteza imbere imyigire hagati y imico no gushimangira ingamba nyazo z ubufatanye hagati y Ubushinwa na Afurika. Ubu butumwa bwo kongera imbaraga nshya mu bufatanye bw itangazamakuru ry u Bushinwa n iry Afurika mu bihe biri imbere. Inama yari yitabiriwe kandi na Iradukunda Yves, Umunyamabanga Uhoraho muri Minisiteri y ikoranabuhanga no guhanga udushya, wari watumiwe muri iri huriro, yavuze ko yishimiye kuryitabira. Mu myaka icumi ishize, u Rwanda, kimwe n ibindi bihugu by  Afurika, rwungukiye byinshi muri ubu bufatanye bw itangazamakuru ry u Bushinwa n irya Afurika, harimo ishoramari n ibikorwa remezo, kugeza TV hose, kubaka ubushobozi, guhanga imirimo n ibibndi byinshi bigezweho. Ku bijyanye no guteza imbere itumanaho hagati y u Rwanda n u Bushinwa yagize ati:  U Rwanda rwashyizwe ku mwanya wa 2 muri Afurika mu rwego rwo koroshya ishoramari muri raporo ya Banki y Isi ishinzwe ubucuruzi muri 2020 kuba ku mugabane w  Afurika, ubukungu bushingiye ku bikorera mu Rwanda bwatanze isura nziza ku bashaka gushora imari zabo ku mugabane kubera ko inzitizi zo kwinjira zisa nkaho zitagihari. Turizera ko tuzabona sosiyete z Abashinwa zishora imari mu bikorwa remezo, nk inganda za TV , imishinga y ubucuruzi igezweho. Kugira ngo hagabanyuke igiciro cyo kugeza ibintu muri Afurika kikiri hejuru, kandi hakorwe ubushakashatsi ku iterambere kugira ngo haboneke ibisubizo bikwiye ku masoko nyafurika  n ahandi.  Uyu mwaka hijihijwe isabukuru y imyaka 10 y ihuriro ry ubufatanye bw itangazamakuru ry u Bushinwa n iry Afurika. Mu gushimira byimazeyo no gusubiza amaso inyuma ku musaruro w ibisubizo byiza, ku mpande zombi bagezeho mu myaka icumi ishize, Inzego za Leta impande zombi zashyizeho uburyo bunoze bw itumanaho kugira ngo bahurize hamwe politiki n ibitekerezo bya buri wese. Imiryango n amashyirahamwe y itangazamakuru bakoze ubufatanye mu gutangaza amakuru ndetse no mu bindi bikorwa bitandukanye birimo umushinga wo kugeza TV za Satelite mu midugudu 10,000 hamwe n undi mushinga wa  Integrated Digital Switch-over Project  byihutishije iterambere mu rwego rw itumanaho muri Afrika, ibintu byagiriye cyane Afurika akamaro kanini. U Bushinwa bwatanze kandi gahunda zitandukanye z amahugurwa y inzobere mu bitangazamakuru byo muri Afurika busangiza ubumenyi bufatika no gushimangira ihanahana ry abakozi. Ubufatanye hagati y impande zombi buragenda burushaho kwagura amashami ku muvuduko wo hejuru, mu bice bitandukanye. Ubufatanye mu bitangazamakuru ku mpande zombi bashyigikiye, guteza imbere indangagaciro rusange z abantu no gushyiraho gahunda y ibitekerezo by iterambere mu bufatanye mpuzamahanga. Itangazamakuru ry u Bushinwa n Afurika kandi rizateza imbere guhuza udushya no kurushaho kunoza ubufatanye mu bijyanye n ikoranabuhanga rya digitale n ubukungu mu ikoranabuhanga hagamijwe gushimangira kungurana ibitekerezo, gusangira amahirwe no kuzamura ubushobozi bw imiyoborere. Muri iyi nama yamaze iminsi ibiri gusa, hamuritswemo bimwe mu bikorwa byagezweho muri iyi myaka 10 ishize y Ubufatanye bw itangazamakuru ry u Bushinwa n iry Afurika (2012-2022).  Ihuriro ryasohoye itangazo rikubiyemo icyerekezo na gahunda bigamije iterambere ry itangazamakuru mu gihe kizaza, hashyirwaho n ingamba 5 zirimo guteza imbere ubufatanye n itumanaho, gushyigikira iterambere ry Isi, gutangaza inkuru z ubufatanye hagati y u Bushinwa n Afurika, guteza imbere itangazamakuru ry ikoranabuhanga no gushimangira ihanahana ry amakuru mu rubyiruko.
link1233: We are delighted to share some major news; the launch of our new basketball arena in collaboration with the Gisimba Memorial Center (GMC) in Rwanda. On the 7th of June, Premier Projects, the CSR (Corporate Social Responsibility) division of Premier Bet, announced the opening of the Premier Projects Basketball Arena in Kigali, Rwanda. Premier Projects Basketball Arena As part of its CSR objective, Premier Projects  new strategy is to give back to the incredible community our partners, Premier Bet operate in, using our core activity sports! For over 8 years, Premier Bet has actively developed its activity in Rwanda. This is exactly why this court, provided by the Gisimba Memorial Center (GMC), is a gift from Premier Projects, on behalf of Premier Bet Rwanda (www.premierbet.rw), to the people of Kigali. Our wish is that the whole community could enjoy and practice sport in a safe, well-designed and bright environment. Premier Projects Basketball Arena is open to everyone and is a place to not only play basketball but also to gather and spend time together. This is the magic of sport and we believe it has the power to bring and elevate people together. Introducing the Gisimba Memorial Center The Gisimba Memorial Center is a place where children can come to get help, support and protection when their rights are threatened. It is creating after-school programs that provide academic and artistic enrichment to vulnerable youth in Kigali, Rwanda. This social centre aims at using the arts to positively impact the local community.  They build strong relationships, heal families, restore dignity, and create hope in East African communities through them.Basketball in Rwanda The  Government of Rwanda firmly believes in the power of sports to create national unity and pride while improving the health of the people. Basketball is Rwanda s second most popular sport and by far the most popular indoor sport in the country. Rwanda has a  professional basketball league called the National Basketball League. The league winner will advance to the Basketball Africa League (BAL) qualifiers. Additionally, to support basketball s rising popularity, the Rwandan government and Turkish Investment Company Summa partnered to open the long-awaited Kigali Arena The Basketball Africa League. It is one of Africa s largest indoor stadiums and will host major regional and international basketball events. Recently, the Basketball Africa League (BAL) 2022 playoffs and finals were held from Saturday, May 21st to Saturday, May 28th. This partnership will introduce Rwanda as a world-class tourism and investment destination and highlight Africa s growing sports industry. Kigali Arena offers a great opportunity to attract international basketball tournaments and positions Rwanda as a major sports tourism destination in the region. Stay tuned and follow our journey in building the first Pan-African Sports platform #premierbet #premierprojects #basketball #GMC #Gisimbamemorialcenter #Rwanda #africa #CSR #corporatesocialresponsaibility
link1234: Umuryango w Abanyarwanda baba muri Congo-Brazzaville n inshuti z u Rwanda, ku wa Mbere taliki ya 4 Nyakanga 2022 bahuriye mu birori bibereye ijisho byo kwizihiza isabukuru ya 28 yo Kwibohora,bashimira Ingabo za RPA Inkotanyi zakuye Igihugu mu icuraburindi ryatewe n ubuyobozi bubi. Ni ibirori byitabiriwe n abasaga 300 biganjemo Abanyarwanda batuye mu Mujyi wa Brazzaville, inshuti zabo, abagize inzego zitandukanye z ubuyobozi, abahagarariye ibihugu byabo n Imiryango mpuzamahanga muri Congo. Ambasaderi w u Rwanda muri Repubulika ya Congo Th oneste Mutsindashyaka, yashimiye abitabiriye uwo muhango by umwihariko inshuti z u Rwanda zifatanyije na bo kwishimira iterambere ryagezweho mu Gihugu no mu bubanyi n amahanga mu myaka 28 ishize. Yavuze ko ukwibohora nyako k u Rwanda gushoboka gusa habayeho ubufatanye n ubutwererane biboneye mu ruhando mpuzamahanga. Yagize ati:  Ni yo mpamvu  u Rwanda rwizera cyane ko ubufatanye bw ibihugu bikiri mu nzira y amajyambere, butanga umusaruro ku mpande zose, ari ingenzi mu kugera ku iterambere u Rwanda n ibihugu by abavandimwe by Afurika bikeneye.  Yavuze ko Ingabo zahoze ari iza RPA Inkotanyi zamaze imyaka ine ziyagoheka, amajoro azira ibitotsi, abatabarika batakaje ubuzima muri urwo rugendo rwo kubohora u Rwanda, byarangiye bageze ku ntsinzi bahagaritse Jenoside yakorerwaga Abatutsi yahitanye abasaga miliyoni mu minsi 100 y ukwezi kwa Mata kugeza muri Nyakanga 1994. Yagize ati:  Uyu munsi duha icyubahiro abantu bose bagize uruhare muri urwo rugamba rwo kubohora Igihugu cyacu. Intekerezo zacu nanone zihora ku batanze igitambo kiruta ibindi cy ubuzima kugira ngo tube tugeze hano turi. Iya 4 Nyakanga mu 1994, ni bwo igice cyijimye kurusha ibindi mu mateka yacu cyasoje, hatangira kubakwa amateka mashya aho Abanyarwanda bahindutse umwe, aho buri wese abaho kandi agakorera mu mutekano n umutuzo, yishimira kuba afite uburenganzira busesuye. Yavuze ko amateka mabi u Rwanda rwanyuzemo ari yo arusunikira gutanga umusanzu wo kubungabunga amahoro mu bihugu by Afurika no hanze y uyu mugabane kugira ngo hatazagira ahandi ku Isi ayo mateka yakongera kwisubira. Yavuze kandi ko muri iyi myaka 28 ishize, u Rwanda rwahindutse kimwe mu bihugu bifite umuvuduko uhambaye mu iterambere ry ubukungu, icyitegererezo mu kwimakaza uburinganire n iterambere ry umugore, ubuyobozi butagira n umwe buheza, ikoranabuhanga no kubungabunga ibidukikije. Yakomeje agira ati:  Mbese, uyu munsi ni uw ibyishimo, umunezero w iterambere ridasanzwe ryagezweho mu myaka 28 ishize. Ni ishema kandi ku Banyarwanda bose babaye muri iryo terambere umunsi ku wundi. Ariko u Rwanda ruzirikana ko ukwibohora nyako kubaho gusa mu bufatanye mpuzamahanga.  Yashimangiye ko ari yo mpamvu u Rwanda na Congo Brazzaville bikomeje kwimakaza umubano mwiza biyobowe n Abakuru b Ibihugu byombi Perezida Paul Kagame na mugenzi we Denis Sassou Nguesso. Yanakomoje ku ruzinduko Perezida Kagame aheruka kugirira i Brazzaville n ahitwa Oyo mu kwezi kwa Mata uyu mwaka, rushimangira uburyo ibihugu byombi bikomeje guharanira ko umubano bifitanye warushaho kubyazwa umusaruro mu nyungu z ibihugu byombi. Muri urwo ruzinduko, hasinywe amasezerano y ubufatanye mu nzego zitandukanye z iterambere, harimo ubutwererane mu bya Politiki, ubukungu, ubuhinzi, guhanahana umuco n ubuhahirane bw abaturage, kubungabunga ibidukikije, ubufatanye mu bucukuzi no kubungabunga umutungo kamere n ibindi. Abitabiriye ibirori basusurikijwe n itsinda ry ababyinnyi ry Inganzo Ngali ryaturutse mu Rwanda. Umugoroba wose wari wuzuye amajwi y ingoma, indirimbo n imbyino gakondo, Abanyarwanda bongera kwihuza n umurage ndetse n umuco gakondo ubaranga aho bari hose ku Isi.
link1235: Amazi ni umusingi ukomeye mu buzima bwa muntu kandi kuyakoresha neza biri mu by ibanze mu kugera ku iterambere rirambye. Mu Rwanda, hari intambwe igaragara imaze guterwa mu kurushaho kunoza uburyo abaturage bagerwaho n amazi binyuze mu kurinda umutungo kamere w amazi, gukumira icyakwanduza amazi, no gukumira imyuzure. Intambwe imaze guterwa mu kugeza amazi ku baturage no kuyakwirakwiza yagezweho binyuze muri Gahunda ikomatanyije yo gucunga umutungo kamere w amazi yagize uruhare rukomeye cyane mu kugera kuri Politiki y u Rwanda yo kubaka ubukungu butangiza ibindukikije no guhangana n Imihindagurikire y Ikirere, uburyo bukurikira uko ari butandatu zigaragaza uko u Rwanda rucungamo amazi mu guhangana n imihindagurikire y ikirere. 1. Gushinga ikigo gishinzwe Umutungo Kamere w Amazi mu Rwanda (RWB) Ikigo gishinzwe Umutungo Kamere w Amazi mu Rwanda (RWB) cyashyizweho mu mwaka wa 2020 hagamijwe guharanira ko haboneka amazi ahagije kandi abungabunzwe neza mu guharanira iterambere rirambye. Iki kigo gishinzwe gushyira mu bikorwa politiki z Igihugu, amategeko na gahunda birebana n umutungo kamere w amazi, kugenzura igenamigambi rihuriweho ry umutungo w amazi, gufata amazi no kurwanya isuri, gutanga impushya zo gucunga amazi, guhangana n imyuzure no guteza imbere ububiko bwayo. Iki kigo kandi kigenzura kandi imikoreshereze n imicungire myiza y amazi. Ishyirwaho ry Ikigo gishinzwe Umutungo Kamere w Amazi mu Rwanda rigaragaza ubushake bwa Guverinoma bwo kubungabunga amazi n akamaro kayo mu guhindura imibereho n ubukungu by Igihugu. Byinshi ku birebana n Ikigo gishinzwe Umutungo Kamere w  Amazi mu Rwanda wabisanga kuri www.rwb.rw. 2. Ishyirwaho ry impushya mu gukoresha umutungo kamere w amazi Gukenera gukoresha Umutungo kamere w amazi mu Rwanda bikomeje kwiyongera kandi Igihugu gikeneye kumenya ingano y amazi akoreshwa, abayakoresha, uburyo bayakoreshamo ndetse n aho bayakoresha. Iyo ibyo bimaze kumenyekana, bishobora kugereranywa n ingano y amazi ihari ndetse n ikwiye gukoreshwa hagamijwe gucunga uyu mutungo kamera neza kandi mu buryo burambye. Itegeko rigenga imikoreshereze n imicungire y umutungo kamere w amazi mu Rwanda riha Ikigo cy Igihugu gishinzwe Umutungo Kamere w  Amazi mu Rwanda (RWB) ububasha bwo gukusanya amakuru yose akenewe mu kunoza imicungire y amasoko y amazi. Imitangire y impushya ku mikoreshereze y uwo mutungo kamere ni bumwe muri ubwo bubasha cyahawe. Kubera iki hatangwa impushya mu gukoresha umutungo kamere w amazi?   Gucunga neza umutungo kamere w amazi:  Gucunga neza ikoreshwa ry umutungo kamere w amazi no kwimakaza ibikorwa bitanga inyungu mu guteza imbere ubukungu bw Igihugu.   Gusaranganya umutungo kamere w amazi mu buryo bungana: Mu rwego rwo gusaranganya kugira ngo babashe kugabura amazi, abashinzwe umutungo kamere w amazi bagomba kumenya ingano y amazi aboneka, n uburyo asanzwe akoreshwa.   Kubungabunga ibidukikije: Abashinzwe umutungo kamere w amazi bagomba kumenya neza ko amazi akoreshwa neza, mu buryo buteguye neza, kandi ko ibiyanduza byagabanyijwe ku buryo bufatika. Mu gihe cyo gutanga umutungo kamere w amazi kugira ngo ukoreshwe mu buryo butandukanye, abashinzwe uwo mutungo bagomba guharanira ko uruhererekane rw ibidukikije rukomeza kuboneka. Imitangire y ibyangombwa ikorwa hifashishijwe ikoranabunga (application) rifasha abakoresha amazi gusaba ibyangombwa bakeneye. Iyo mikorere ya serivisi zo gutanga ibyangombwa ifasha mu micungire iboneye y umutungo kamere w amazi. Ibyo byangombwa ushobora kubigeraho unyuze kuri www.waterpermit.rwb.rw. 3. Gahunda yo gufata no kubika amazi U Rwanda rufite imvura nyinshi ku kigero cya mm 1,200 buri mwaka, bituma gufata amazi y imvura buba ubundi buryo bwo kubona amazi mu rwego rwo guhaza ubusabe bw amazi bukomeza kwiyongera, guharanira iterambere ry imibereho n ubukungu ndetse no kubungabunga ibidukikije. Nubwo bimeze bityo ariko, u Rwanda rukomeza gufatwa nka kimwe mu bihugu bifite amazi make bitewe n ubushobozi buke bwarwo bwo kuyabika. Imishinga itari mike yashyizwe mu bikorwa kugira ngo iyi ntego igerweho kandi yose yagaragaje ko hari amahirwe menshi yo gufata amazi y imvura mu gihugu hose. Nk uko bigaragara muri raporo nshya mu gufata no kubika amazi, mu Rwanda haboneka uburyo butatu bw ingenzi butari karemano bwo kubika amazi. Muri bwo harimo ibyuzi by amazi bikoreshwa mu kuhira imyaka ku buso buto, ibibumbiro, ibidamu n ingomero zifashishwa mu kubyara ingufu z amashanyarazi. Iyi Raporo yagaragaje ko kuri ubu u Rwanda rufite ibyuzi by amazi 1,414 bifite ubushobozi bwo kubika metero kibe 131,603, ibyanya by ingomero 77 bifite ubushobozi bwo kubika metero kibe miliyoni 8 n ibidamu 50 bifite ubushobozi bwo kubika metero kibe miliyoni 75. Hakomeje gushyirwa imbaraga mu kongera ubushobozi bw Igihugu bwo  kubika amazi, no kunoza uburyo bwo gufata amazi mu ngo z abaturage. 4. Ubufatanye mu gucunga umutungo kamere w amazi Kwimakaza imicungire y umutungo kamere w amazi mu igenamigambi ry Uturere Hagati y umwaka wa 2017 na 2018, GGGI   umuryango mpuzamahanga ufasha ibihugu biri mu nzira y iterambere kugera ku bukungu burambye harangerwa ibidukikije, yafashije Uturere mu gutegura gahunda z iterambere ryatwo tuzagenderaho kugeza mu mwaka wa 2024. GGGI yatanze inzobere kugira ngo zitange ubujyanama bwimbitse mu itegurwa rya za gahunda z iterambere mu mijyi 6 yunganira Umujyi wa Kigali ari yo Huye, Muhanga, Musanze, Nyagatare, Rubavu na Rusizi. GGGI yaharaniye ko mu igenamigambi ry Uturere mu iterambere hitabwa by umwihariko ku micungire iboneye y umutungo kamere w amazi binyuze muri gahunda ikomatanyije yo kubungabunga umutungo w amazi (IWRM) ifatwa nk ikora ku nzego zose zigira uruhare mu iterambere rirambye ry Akarere. Ibikorwa byihariye birimo kwita kurinda inkengero z imigezi, kongera umubare w ingo zifite ibigega n ubundi buryo bwo gufata amazi y imvura n ibindi. Ibyo biteganyijwe kuba ingirakamaro mu rugendo rwo kugeza amazi meza ku baturage, kuhira imyaka mu buryo bugezweho, gukora ubuhinzi bugamije ubucuruzi, no gutanga amahirwe y inyongera yo kugera ku iterambere rirambye. Umushinga w amazi mu iterambere ry u Rwanda   Water for Growth Rwanda  Umushinga w imyaka ine  Water for Growth Rwanda  (W4GR) watangiye mu mwaka wa 2017, uri mu bufatanye bw ibihugu by u Rwanda n u  Buholandi, ukaba warafashije Minisiteri y Ibidukikije gushyira mu bikorwa gahunda ikomatanyije yo kunoza imicungire n imikoreshereze y umutungo kamere w amazi. Intego nyamukuru yari iyo kugeza umutungo kamere w amazi kuri bose, mu buryo bunoze kandi bubungabunga ibidukikije ku buryo burambye. Umushinga W4GR wakoze gahunda zo gufata amazi kuri 30% by ubuso bw igihugu, zirimo n igenamigambi rirambuye ryo gukwirakwiza amazi mu bihe bitandukanye kugeza mu mwaka wa 2050. Kuri ubu u Rwanda ruzi ingano y amazi ishobora gukoreshwa mu kuhira imyaka, mu nganda, mu bworozi, mu mirimo yo mu ngo ndetse no ku bidukikije. Ayo makuru yavuye mu bushakashatsi yahishuye ikibazo cy amazi make inerekana ko hakenewe ivugururwa mu gishushanyombonera cya gahunda yo kuhira ndetse no muri Politiki igenga umusaruro w ibiribwa. Uyu mushinga kandi wanafashije gushyiraho Ikigo gishinzwe Umutungo Kamere w Amazi mu Rwanda (RWB), ari na cyo kigenzura ikwirakwizwa ry amazi mu kwirinda amakimbirane, kunoza ubuziranenge bw amazi, kuvugurura ibyanya bifata amazi, gukumira no kurwanya isuri, gushyiraho ingamba zo guhangana n imyuzure mu gihe cy imvura ndetse n amapfa mu gihe cy izuba. Umushiga Ukomatanyije w Imicungire y Umutungo Kamere w Amazi- IUCN Intego y Umushinga Ukomatanyije w Imicungire y Umutungo Kamere w Amazi (IWRM) ni iyo gushyira mu bikorwa imicungire irambye y amazi n ibishanga no kwinjiza urusobe rw ibinyabuzima muri gahunda ya IWRM hagamijwe gushyigikira kugabanya ubukene, iterambere rigera kuri bose, guhangana n imihindagurikire y ikirere no kubungabunga ibinyabuzima bitandukanye. Uyu mushinga ufite inzego esheshatu uzibandaho ari zo:   Kunoza imiyoborere n imicungire y ibikorwa by amazi   Gushora imari mu bikorwa remezo by umutungo kamere w amazi   Kwimakaza uruhare rw amazi mu iterambere   Kongera ubumenyi ku mutungo kamere w amazi mu Rwanda   Kwimakaza Imikoranire myiza n ubufatanye mu gukoresha no gucunga neza umutungo kamere w amazi   Imihindagurikire y Ikirere, uburinganire, abantu n uburenganzira 5. Kunoza gahunda zo kurwanya no kwirinda imyuzure mu mijyi Mu guhangana n ibibazo by imyuzure mu Mujyi wa Kigali n indi mijyi mu gihugu, hatangijwe gahunda zitandukanye. Ikigo gishinzwe Umutungo Kamere w Amazi mu Rwanda (RWB) cyubatse Sitasiyo 15 zitanga amakuru yizewe ku nkengero z amazi mu bihe bitandukanye. Ibyo bifasha mu gukurikirana za ruhurura n ahandi hantu hibasirwa n imyuzure bigatuma hafatwa ingamba hakiri kare. Hubatswe ruhurura zisaga 40, hakorwa ubugenzuzi ngo hamenyekane ingo zituye aho zishobora kwibasirwa n umwuzure bituma imiryango isaga 5,000 yari ituye mu manegeka yashobora gushyira ubuzima bwabo mu kaga yimurirwa mu bice bitekanye. 6. Kubungabunga no kuvugurura ibishanga Kwangirika kw ibishanga ndetse no kwandura kwabyo byagize ingaruka zikomeye ku buziranenge bw amazi n ingano yayo. Igabanyuka ry ubushobozi bw ibishanga bwo gusigasira urusobe rw ibinyabuzima rutandukanye ritera ubwiyongere bw imyuzure rigatwara n ubuzima bw abantu, ibikorwa remezo bikangirika, umusaruro w ubuhinzi ukagabanyuka ndetse n amazi agakama. Ni yo mpamvu u Rwanda rwimakaje gahunda yo kuvugurura ibishanga, by umwihariko mu bice by imijyi. U Rwanda rwageze kuri byinshi bikurikira mu micungire y ibishanga, birimo:   Ivugururwa ry ibikorwa by ingenzi bigize uruhurirane rw ibishanga. Nk urugero, ivugururwa ry igishanga cy Urugezi guhera mu mwaka wa 2005 ryatumye cyongerwa ku rutonde rw ibishanga bigengwa n amasezerano ya RAMSAR ku Isi, ndetse kinabona igihembo mpuzamahanga mu 2010.   Imishinga minini yo kongera gusana ibishanga irimo icyiciro cya kabiri cy Umushinga wo Guteza Imbere Imijyi (RUDPII), Uwo gushyira mu byiciro ibishanga byose no kwimura inganda zabarizwaga mu cyanya cyahariwe inganda cyari mu gishanga zerekezwa Masoro mu kindi cyanya aho zibereye kuba.   Himuwe kandi ibikorwa by ubucuruzi bisaga 6,000 (amagaraji y imodoka, parikingi n inganda) n ibikorwa by ingo bikurwa mu bishanga byari mu mujyi kugira ngo byongere gutunganywa.   Itegurwa ry igishushanyombonera cy ibishanga ryerekanye ko nibura kilometero kare 15, zigize 20% by ibishanga byo mu mijyi bizongera gusanwa, mu gihe 29% byamaze kwemezwa nk ibigomba gukoreshwa mu buryo burambye, 38% bigafasha mu kubungabunga urusobe rw ibinyabuzima hanyuma ahasigaye hakifashwa mu bukerarugendo no kuruhuka. Ikindi kintu cy ingenzi cyagezweho ni icyo gutunganya igishanga cya Nyandungu mu Mujiyi wa Kigali, mu buryo bufasha guhangana n imihindagurikire y ikirere kandi bubereye ubukerarugendo, cyashyizwe mu bikorwa n Ikigo cy Igihugu gishinzwe Kubungabunga Ibidukikije (REMA) nyuma y ishoramari ryakozwe n Ikigega cy Ibidukikije mu Rwanda    FONERWA (Rwanda Green Fund), Ishami ry Umuryango w Abibumbye ryita ku Bidukikije (UN Environment) na Leta y u Butaliyani. Iki cyanya cya Nyandungu kiri kuri hegitari 120 kikaba kirimo ibikorwa bitandukanye nk ibyuzi bikozwe mu buryo bw umutako, amashyamba atewe mu buryo bubereye ijisho, ubusitani burimo ibihingwa byifashishwa mu buvuzi, uduhanda tw abanyamaguru dushashe neza ndetse n inzira z amagare, resitora, ishakiro ry amakuru ndetse n ahagenewe izindi serivisi zijyanye no kuruhuka. Uyu mushinga ntiwateguriwe gutanga inyungu z ubusabane n ubukungu gusa, ahubwo unashyigikira uburyo bushya bwo gusubiranya no kubungabunga urusobe rw ibinyabuzima rubarizwa mu bishanga, bikajyana no kwimakaza imicungire irambye y umutungo kamere.
link1236: Amashyamba yo mu Rwanda abarirwa ku buso bwa hegitari 724,695 zingana na 30.4% by ubuso bwose bw Igihugu nk uko bitangazwa muri raporo ya vuba igaragaza ubutaka buriho amashyamba (Rwanda Forest Cover Mapping Report/2019). Muri ayo mashyamba 53% ni ayatewe, 21 ni aya cyimeza ari mu mukenke, 19% ni amashyamba ya cyimeza yo mu misozi ibonekamo imvura nyinshi   mu gihe 6.2% ari ibihuru. Kongera ubuso buteyeho amashyamba biri mu bikorwa n imishinga by u Rwanda bigamije kongera ubushobozi bwo guhangana n imihindagurikire y ikirere, kubyaza ubukerarugendo amadovize menshi, kongera umusaruro ukomoka ku bimera no kuzamura imibereho y Abanyarwanda muri rusange. Buri mwaka Abanyarwanda batera amamiliyoni y ibiti muri gahunda ngarukamwaka bafite intego imwe yo kubungabunga amashyamba no kongera umusaruro. Gahunda y Igihugu y Ubukungu Butangiza Ibidukikije yatangijwe mu mwaka wa 2011 nk uburyo burambye buyobora Igihugu ku kubaka iterambere rizira guhumanya ikirere bitarenze mu mwaka wa 2050. Ni gahunda yimakaza agaciro k amashyamba kandi ikubiyemo ingamba 14 zirimo no gutera ibiti no kubungabunga amashyamba mu buryo burambye hagamijwe guharanira ko amashyamba ya Leta n ay abantu ku giti cyabo acungwa mu buryo bwiza kandi burambye. Bimwe mu byagezweho muri Gahunda y Igihugu y Ubukungu Butangiza Ibidukikije, by umwihariko mu mushinga urambye wo gutera ibiti no kubungabunga amashyamba ni ibi bikurikira: 1. Ubuso buriho amashyamba mu Rwanda bwageze kuri 30.4% Binyuze mu cyerekezo cy Igihugu na politiki yo kureba kure heza, u Rwanda rwabaye kimwe mu bihugu byatangiye hakiri kare gushyira mu bikorwa Intego y Isi yose yiswe  Bonn Challenge  yo kugarura amashyamba ku butaka yahozeho kugeza kuri hegitari zisaga miliyoni 150 bitarenze mu mwaka wa 2020, na hegitari miliyoni 350 bitarenze mu 2030. Mu mwaka wa 2011, ni bwo u Rwanda rwihaye intego yo kugarura amashyamba kuri hegitari miliyoni ebyiri yahozeho akaba yarangijwe bitarenze mu 2020. Imbaraga u Rwanda rwashyize mu kubungabunga amashyamba ariho, gutera amashyamba mashya, kuvugurura amashyamba mu bice bitandukanye by Igihugu no guharanira kugera ku ntego za Bonn Challenge ni byo byatumye u Rwanda rugera ku ntego yo kugira 30.4% by ubuso bw Igihugu buriho amashyamba. Izo nzego zifite akamaro gakomeye ko gushimangira uruhare rw u Rwanda mu guhangana n imihindagurikire y ikirere. Kuri ubu hashyizwe ingufu mu gutera ibiti ahahurira abantu benshi mu mijyi itandukanye y u Rwanda nk uko bigaragara mu gishushanyombonera kirimo gukoreshwa ubu aho Icyerekezo 2050 gitegeka ko imijyi yose n amasanteri agenda atera imbere bikwiye kuba ifite ibyanya byahariwe amashyamba bifatanye n ubundi butaka bukorerwamo ibikorwa bitandukanye. Igihugu nanone cyashyizeho ahatunganyirizwa Ingemwe z Ibiti (Tree Seed Centres) muri pepiniyeri ziherereye mu Karere ka Gatsibo n Aka Huye, mu rwego rwo kongera ingemwe z ibiti zuzuje ubuziranenge. Aha hatunganyirizwa ingemwe z ibiti hagira uruhare mu micungire y amashyamba, umusaruro  w amakara yo gucana, ibiti byifashishwa mu bwubatsi, gukoresha izindi ngufu zitangiza ibidukikije no kubona ingemwe zujuje ubuziranenge by umwihariko. Ni ihuriro kandi ry ibikorwa bigize uruhererekane rwo gutunganya no gukwirakwiza ingemwe, birimo gukora ubwoko bushya, kunoza ubwoko busanzwe, kubungabunga utunyangingo tw ibiti, gukusanya ingemwe, kuzirera no kuzikwirakwiza. Nanone kandi zizakomeza kubakira ku ntsinzi yo kuvugurura amashyamba y u Rwanda no gushyigikira imbaraga zashyizwe mu buhinzi bw amashyamba mu bice bitandukanye mu Gihugu. 2. Gahunda ngarukamwaka yo gutera ibiti n Umuganda Leta y u Rwanda yashoye akayabo mu gutera amashyamba mashya no kuyasubiza aho yari asanzwe binyuze muri gahunda ngarukamwaka yo gutera ibiti n amashyamba. Nko mu gihembwe cy umwaka wa 2020/2021 Abanyarwanda bateye ibiti miliyoni 25 byagize uruhare mu kuvugurura amashyamba muri gahunda yo guhangana n imihindagurikire y ikirere. Muri icyo gihembwe, hegitari 7,400 zateweho ibiti bisanzwe, izindi hegitari 900 zihingwaho ibiti mu mashyamba ya cyimeza ndetse haterwa n ibiti byeraho imbuto 77,000. Hanavuguruwe hegitari 500 z amashyamba ahingwamo ibiti bicanwamo amakara mu rwego rwo kongera umusaruro. Biteganyijwe ko muri uyu mwaka hazaterwa ibiti bibarirwa muri miliyoni 43. Igikorwa ngarukakwezi cy Umuganda na cyo gihuriza hamwe abaturage mu Nzego z ibanze bagamije kugera ku musaruro uhuriweho. Umuganda ni gahunda yihariye y Igihugu yahaye abaturage amahirwe yo kugira uruhare mu gutera ibiti mu rwego rwo kongera ubuso bw Igihugu buteweho amashyamba no kubungabunga ibidukikije uhereye mu Nzego z ibanze. Hagati y umwaka wa 2009 n uwa 2019, ubuso buriho amashyamba bwiyongereyeho 27.7% byose bikaba umusaruro wa gahunda zitandukanye zo gutera amashyamba mashya no kuvugurura ayari yarangijwe. 3. Kwegurira (gukodesha) abikorera amashyamba yari aya Leta mu kuyacunga neza Binyuze muri gahunda y Igihugu yo kwegurira abikorera ibikorwa bimwe, Leta y u Rwanda yagiranye ubufatanye n urwego rw abikorera mu guharanira imicungire iboneye y amashyamba ya Leta. Minisiteri y Ibidukikije yatangije ubufatanye bwayo bwa mbere n abikorera bujyanye no gucunga amashyamba mu mwaka wa 2019, kuyabungabunga no kongera umusaruro atanga. Kugeza ubu Hegitari 23,456.15 zingana na 38.4% by amashyamba ya Leta zicungwa n abashoramari bigenga binyuze mu masezerano y igihe kirekire basinyanye na Leta. 4. Ihangwa rya Pariki y Igihugu ya Gishwati-Mukura U Rwanda ruherutse guhanga Pariki y Igihugu ya Gishwati-Mukura, imwe muri Pariki nshya muri Afurika, mu rwego rwo kurinda amashyamba kimeza ya kera n inguge ziyacumbitsemo.Iyo Pariki igizwe n amashyamba abiri ari yo irinini rya Mukura n irito rya Gishwati aherereye ku musozi ugabaya icyogogo cy imigezi ya Congo na  Nili, agakurikira urwunge rw ibibaya by Albertine (Albertine Rift) bigizwe n urusobe rw ibinyabuzima rutandukanye. Kuvugurura ishyamba rya Gishwati-Mukura no kurihindura Pariki byashobotse ku bufatanye na Global Environment Facility/GE na Banki y Isi, binyuze mu Mushinga wa LAFREC (Landscape Approach to Forest Restoration and Conservation) washyizwe mu bikorwa n Ikigo cy Igihugu cyo kubungabunga Ibidukikije (REMA), Urwego rushinzwe Iterambere mu Rwanda (RDB) n Uturere iyo Pariki iherereyemo. Uwo mushinga w imyaka 5 wubakiye ku mirimo yakozwe na  Forest of Hope Association , ugera ku ntego yo kuvugurura Gishwati-Mukura binyuze mu kuhindura ahantu nyaburanga mu rwego rwo kurushaho kubungabunga urusobe rw ibinyabuzima ruhabarizwa no kwegereza imiryango ituriye Pariki inyungu urwo rusobe rutanga. Kuri ubu RDB irimo gutegura gahunda iri mu byiciro bitandukanye ijyanye no kubungabunga urwo rusobe rw ibinyabuzima no guteza imbere ubukerarugendo muri Pariki y Igihugu ya Gishwati   Mukura. Iyo gahunda ikubiyemo kuyiha abayirinda, gukaza ingamba zo kuyibungabunga, guteza imbere ubushakashatsi, ubufatanye na Koperative ziyakoreramo, gukemura amakimbirane y abantu n inyamaswa, kugenzura imiterere y ibidukikije no guteza imbere ubukerarugendo bugendera ku mategeko. Iyi gahunda irimo gutegurwa ku bufatanye n Inzego z ibanze ndetse n Ikigo  Imizi , Ishami rya   Wilderness Safaris. 5. Kwagura Pariki y Igihugu y Ibirunga U Rwanda rwatangiye umushinga ukomeye wo kwagura Pariki y Igihugu y Ibirunga no guharanira ahazaza heza h ingagi zo mu misozi zita mu rugo ishyamba ry Ibirunga. Iyi gahunda y imbonekarimwe igamije kwagura pariki ku kigero cya 23% ikiyongeraho kilometero kare 37.4, ubunini bwayo bukava kuri kilometero kare 160 bukagera kuri kilometero kare 197.4. Biteganyijwe ko izo hegitari zizongerwaho izindi hegitari 6,620 z icyanya cy ubuhumekero (buffer zone) gitandukanya Pariki n ubutaka bw abaturage. Pariki y Igihugu y Ibirunga ifite urusobe rw ibinyabuzima rudatekanye kandi buri kuri kilometero kare 160 gusa, ari na yo mpamvu u Rwanda rwiyemeje kuyagura ikongerwaho hafi kimwe cya kane cy ubunini ifite ubu. Pariki yagutse yitezweho guteza imbere imibereho y ingagi zo mu misozi zitagiraga ubwisanzure buhagije kandi ishyigikire ubwiyongere bwazo ku kigero kiri hagati ya 15% na 20% n igabanyuka ry imfu z abana b ingagi ku kigero kiri hejuru ya 50%. Kwagura Pariki y Igihugu y Ibirunga byitezweho no guhindura imibereho y imiryago iyizengurutse kandi bizanatuma gusura ingagi birushaho kuba ubunararibonye buhebuje. Byinshi ku bijyanye no kwagura Pariki y Igihugu y Ibirunga wabisanga kuriwww.visitrwanda.com/gorillas.
link1237: Abakinnyi b ikipe y igihugu  Amavubi, batangiye umwiherero utegura imikino ibiri u Rwanda ruzakinamo na Djibouti mu ijonjora rya mbere mu rugendo rwo gushaka itike yo kuzitabira Shampiyona Nyafurika ihuza abakinnyi bakina imbere mu bihugu byabo (CHAN), izabera muri Uganda, Kenya na Tanzania muri Gashyantare 2025. Mu gitondo cyo kuri uyu wa Mbere, tariki ya 21 Ukwakira 2024, ni bwo abakinyi 26 bahamagawe n Umutoza w Ikipe y Igihugu, Frank Spittler, yatangiye umwiherero utegura iyi mikino. Urutonde rw Abakinnyi 26 batangiye Umwiherero bitegura Djibouti Abazamu Hakizimana Adolphe, Niyongira Patience, Muhawenayo Gad na Fils Habineza Francois Ba myugariro Ombolenga Fitina, Byiringiro Gilbert, Niyomugabo Claude, Ishimwe Christian, Niyigena Clement, Nshimiyimana Yunusu, Ndayishimiye Thierry na Hirwa Jean. Abo Hagati Muhire Kevin, Ruboneka Jean Bosco, Ndikumana Fabio, Iradukunda Simoen, Didier Ndayishimiye na Ngabonziza Pacifique. Ba Rutahizamu Niyibizi Ramadhan, Dushiminan Olivier, Iraguha Hadji, Kabanda Serge, Mbonyumwami Taiba, Osse Iyabivuze Iyi mikino yombi izabera i Kigali tariki ya 27 na 31 Ukwakira 2024 kuri Stade Amahoro. Kuri iyi nshuro, ikipe izakomeza hagati y u Rwanda na Djibouti izahura n izaba yakomeje hagati ya Sudani y Epfo na Kenya, mu ijonjora rya kabiri rizakinwa mu Ukuboza. Imyitozo ya mbere iratangira kuri uyu mugoroba ku kibuga cy imyitozo cya Stade Amahoro.
link1238: Nyuma y imikino y amakipe y ibihugu, mu bihugu bitandukanye, imikino ya Shampiyona yarakomeje mu mpera z icyumweru gishize, bamwe mu bakinnyi b Abanyarwanda bakina hanze bafashije amakipe yabo kwitwara neza nubwo hari abo shampiyona zabo zitahiriye. Mu gihugu cya Ukraine shampiyona yakomezaga hakinwa umunsi wa cumi, Ikipe ya FC Kryvbas Kryvyi Rih ikinamo Kapiteni w Amavubi Bizimana Djihad yatsinze Zorya Luhansk igitego 1-0, yuzuza amanota 14 mu mikino icyenda imaze gukina muri Shampiyona. Muri uyu mukino Djihad yinjiye mu kibuga asimbuye ku munota wa 57. Impera z icyumweru zari nziza Kuri Stade Tunisien yo mu cyiciro cya mbere muri Tunisia ikinamo Mugisha Bonheur yatsinze Etoile du Sahel igitego 1-0 mu mukino w umunsi wa gatanu wa shampiyona yakinnyemo iminota yose y umukino. Impera z icyumweru kandi zari nziza kuri Ishimwe Anicet ukinira Olympique de B ja yo mu cyiciro cya mbere muri Tuniziya yagaragaye mu mukino ikipe ye yatsinzemo EGS Gafsa ibitego 2-0. Myugariro Mutsinzi Ange ukinira FK Zira yo mu cyikiro cya mbere muri Azerbaijan yanganyije na Sabah FK igitego 1-1 mu mukino w Umunsi wa cumi wa shampiyona yakinnyemo iminota yose y umukino. Al Ahli Tripoli yo muri Libya ikinamo Manzi Thierry ikomeje imyitozo yitegura Shampiyona ya 2024/25 izatangira tariki 25 Ukwakira 2024. Myugariro w Ikipe y Igihugu, Imanishimwe Emmanuel  Mangwende  ukinira AEL Limassol yo muri Cyprus ntibakinnye umukino wa shampiyona mu mpera z icyumweru ahubwo arakina kuri uyu wa Mbere bakirwa na Nea salamina Famagusta saa kumi n ebyiri z umugoroba. Myugariro Rwatubyaye Abdul ukinira Brera Strumica yo muri Macedonia y Amajyaruguru yakinnye iminota yose y umukino mu mukino ikipe ye yanganyijemo na Voska Sports igitego 1-1 mu mukino w umunsi wa cumi wa shampiyona. Mu gihugu cya Kenya AFC Leopards ikinamo Rutahizamu Gitego Arthur yanganyije na Kariobangi Sharks igitego 1-1 mu mukino w Umunsi wa gatanu wa Shampiyona. Muri uyu mukino Gitego Arthur ni we watanze umupira wavuyemo igitego cyatsinzwe na Victor Omune mbere yo gusimbuzwa ku munota wa 60. One Knoxville ikinamo rutahizamu Nshuti Innocent yanganyije na Forward Madison FC ubusa ku busa mu mukino uyu Munyarwanda atakoreshejwemo. Rutahizamu Jojoe Kwizera ukinira Rhode Island yinjiye mu kibuga asimbuye ku munota wa 66 mu mukino ikipe ye yanganyijemo na Charleston Battery igitego 1-1. Sandvikens IF ikinamo Byiringiro Lague yatsinzwe na Orgryte IS ibitego 4-2 mu mukino uwo Munyarwanda yari ku ntebe y abasimbura. York Rafael wa Gefle IF yo muri Su de ukina mu kibuga hagati yakinnye iminota 89 mu mukino ikipe ye yanganyijemo na IK Oddevold igitego 1-1. Samuel Guelette ukinira La Louviere yo mu cyikiro cya kabiri mu Bubligi yari ku ntebe y abasimbura mu mukino ikipe ye yanganyijemo na Eupen igitego 1-1 mu mukino w Umunsi wa munani wa shampiyona ifata umwanya wa kabiri n amanota 17. Umuzamu Buhake Clement Twizere ukinira Ullensaker Kisa yo mu cyiciro cya kabiri muri Norway yakinnye umukino wose ikipe ye yatsinzwemo na Strommen IF ibitego 4-3. Umuzamu Ntwali Fiarce ukinira Kaizer chiefs yo muri Afurika y Epfo yabanje mu kibuga mu mukino ikipe ye yanyagiyemo Super Sports United ibitego 4-0 muri 1/8 cy irushanwa rya Carling Knockout. Muri   cya Carling Knockout Kaizer chiefs yatomboye Mamelodi Sundown s.
link1239: APR FC yatsinze Gasogi United igitego 1-0 mu mukino w umunsi wa gatandatu wa shampiyona, ibona intsinzi ya mbere muri Shampiyona ya 2024/25. Uyu mukino wabaye ku mugoroba wo kuri iki Cyumweru tariki 20 Ukwakira 2024, kuri Kigali Pele Stadium. Uyu mukino wari wasubitswe kubera imvura nyinshi yaguye i Nyamirambo ku wa Gatandatu Umukino watangiye utuje ku mpande zombi umupira ukinirwa mu kibuga hagati Ku munota wa 32  APR FC yabonye amahirwe yo gufungura amazamu ku mupira wazamukanywe na Niyomugabo Claude uwuhaye Richmond Ramptey ateye ishoti ujya hanze y izamu Ku munota wa 42  APR FC yabonye igitego cya mbere cyatsinzwe na Mamadou Lamine Bah ku mupira mwiza yahawe na Victor Mbaoma. Igice cya mbere cyarangiye APR FC yatsinze Gasogi United igitego 1-0 cya Mamdou Lamine Bah. Mu gice kabiri, ikipe y ingabo y ingabo yakomeje gusatira izamu rya Gasogi United ishaka igitego cya kabiri binyuze ku ruhande rw ibumoso. Ku munota wa 60  Gasogi United yagerageje gusatira izamu rya APR FC binyuze ku mupira wazamukanywe na Kabanda Serge ateye ishoti umupira ukurwamo n umunyezamu Nzila Pavelh. Umukino warangiye APR FC itsinze Gasogi United igitego 1-0. APR FC yahise iva ku mwanya wa nyuma ijya ku wa 13 n amanota ane mu mikino ibiri imaze gukina mu gihe Gasogi United yafashe umwanya wa karindwi n amanota umunani.  ndi mikino yabaye uyu munsi, Police FC yanganyije na Gorilla FC ubusa ku busa ikomeza kuyobora Shampiyona n amanota 12 naho Marines FC yatsinze Kiyovu Sports Ibitego 4-2. Umukino uzasoza iy Umunsi wa Gatandatu wa Shampiyona, uzahuza AS Kigali na Vision FC ku wa Mbere.
link1240: Ku wa Gatandatu tariki ya 19 Ukwakira, irushanwa ry umukino wa Karate rihuza amashami ya Polisi y u Rwabda ryasojwe hatangwa imidali ku bahize abandi. Ni amarushanwa yabereye ku cyicaro gikuru cya Polisi y u Rwanda ku Kacyiru mu Mujyi wa Kigali, mu rwego rwo kwitegura irushanwa ry uyu mukino ku rwego rw Igihugu. Ryitabiriwe n abakinnyi 35 bahagarariye abandi, bahatanye mu byiciro birimo Kata na Kumite mu bagore n abagabo. Umuhango wo gutangiza iri rushanwa  wayobowe n Umuyobozi Mukuru wa Polisi y u Rwanda Wungirije (DIGP) ushinzwe ubutegetsi n abakozi, DCG Jeanne Chantal Ujeneza. Witabiriwe kandi n abayobozi barimo Umuyobozi w Ishyirahamwe ry umukino wa Karate mu Rwanda (FERWAKA) Damien Niyongabo, Uhagarariye Ishyirahamwe ry u Buyapani rya Karate mu Rwanda (JKA Rwanda) Rurangayire Guy n Umuyobozi wa Karate muri Polisi y u Rwanda ACP (Rtd) Reverien Rugwizangoga. Mu gusoza iri rushanwa rya Karate hatanzwe ibihembo kubitwaye neza mu byiciro byose ari byo Open Kata na Kumite mu bagabo n abagore.
link1241: Rayon Sports yatsinze Bugesera FC ibitego 2-0 mu mukino w umunsi wa gatandatu wa shampiyona, yuzuza intsinzi ya gatatu yikurikiranya muri iyi shampiyona ya 2024/25. Uyu mukino wabaye kuri uyu wa Gatandatu tariki 19 Ukwakira 2024, kuri Kigali Pele Stadium. Umukino watangiranye umuvuduko uri hejuru ku mpande zombi ku buryo umupira wavaga ku izamu rimwe ugana ku rindi. Ku munota wa 15, Bugesera FC yabonye Coup-franc nziza ku ikosa ryakozwe na Kanamugire Roger kuri Niyomukiza Faustin inyuma y urubuga rw amahina, umupira watewe na Iracyadukunda Eric ukorwaho na Khadime Ndiaye ujya muri koruneri itagize icyo itanga. Ku munota wa 18, Rayon Sports  yahushije uburyo bwiza ku mupira mwiza wahawe Fall Ngagne asiga Iracyadukunda Eric, awufunze ashaka kuroba Arakaza Mac Arthur, uyu munyezamu w Umurundi aba ibamba, ashyira umupira muri koruneri. Ku munota 21, Rayon Sports yafunguye amazamu ku gitego cyatsinzwe na Yousou Ngagne ku mupira yatsindishije umutwe ku mupira mwiza wari uvuye muri koruneri yatewe na Muhire Kevin. Ku munota wa 28, Rayon Sports yasatiraga cyane yongeye kubona amahirwe yo gutsinda igitego cya kabiri nyuma yaho Umunya-Senegal yacenze abakinnyi babiri ba Bugesera FC, ateye mu izamu, umupira ukurwamo na Arakaza wari waguye. Ku munota wa 29, Bugesera FC yahushije uburyo bwiza bwo kwishyura igitego ku mupira Niyomukiza Faustin yahawe na Bizimana Yannick, ateye mu izamu, ukurwamo na Khadime Ndiaye wahise atabarwa na Youssou Ngagne uwushyize muri koruneri. Ku munota wa 45+2, Muhire Kevin yahannye ikosa ryakorewe kuri Bassane mu ruhande, umupira ukurwamo na Arakaza awushyira muri koruneri itagize ikivamo. Igice cya mbere cyarangiye Rayon Sports iyoboye umukino n igitego 1-0 cyatsinzwe Youssou Ngagne. Mu gice cya kabiri, Bugesera FC yatangiranye impinduka Ssentongo Farouk na Tuyihimbaze Gilbert basimbura Nyarugabo Moise na Pacifique. Ku rundi ruhande Rayon Sports nayo yatangiranye impinduka Adama Bagayogo na Ishimwe Fiston basimbura Rukundo Abdul Rahman na Iraguha Hadji. Muri icyo gice, Bugesera FC yatangiye yataka cyane izamu rya Rayon Sports ishaka igitego cyo kwishyura harimo uburyo bwa Tuyihimbaze Gilbert wateye umupira ukurwamo na Khadime Ndiaye, ujya muri koruneri yatewe, Farouk ateye ishoti, uyu munyezamu akora ku mupira urarenga. Ku munota wa 69, Bugesera FC yongeye gusatira ishaka igitego cy impozamarira ku mupira Bizimana Yannick yahaye Tuyihimbaze Gilbert na we ukinanye na Iracyadukunda Eric wateye ishoti ari mu rubuga rw amahina, umupira ujya hejuru. Nubwo yari yatsinzwe, Bugesera FC yakomeje gusatira izamu rya Rayon Sports harimo uburyo bwo ku munota wa 80, Khadime Ndiaye yatabayemo Rayon Sports, arenza umupira wari wasatiriwe na Tuyihimbaze Gilbert mbere y uko Bugesera FC itera koruneri itagize icyo itanga. Ku munota wa 85, Rayon Sports yabonye amahirwe yo gutsinda igitego cya gatatu kuri koruneri yavuye ku mupira warengejwe na Ciza Jean Paul, usanga Kanamugire Roger awushyira hejuru y izamu. Umukino warangiye Rayon Sports Itsinze Bugesera FC ibitego 2-0, yuzuza itsinzi ya gatatu yikurikiranya muri shampiyona y uyu mwaka. Rayon Sports yahise igira amanota 11 ifata umwanya wa kabiri ku rutonde rw agateganyo inganya na Police FC ya mbere, izigamye ibitego umunani mu gihe Gikundiro ifite ibitego bine. Bugesera FC yagumye ku mwanya wa 12 n amanota atatu. Indi mikino yabaye uyu munsi, Etincelles yanganyije n Amagaju ibitego 2-2 naho Musanze FC yatsinze Mukura VS igitego 1-0. Abakinnyi babanje mu kibuga ku mpande zombi Rayon Sports Khadime Ndiaye, Omborenga Fitina, Bugingo Hakim, Youssou Diagne, Omar Gning, Kanamugire Roger, Rukundo Abdulrahman, Muhire Kevin (c), Fall Ngagne, Iraguha Hadji na Aziz Bassane Bugesera FC Arakaza Mac Arthur, Mucyo Didier Junior, Iracyadukunda Eric, Hirwa Jean de Dieu, Ciza Jean Paul, Kaneza Augustin (c), Niyomukiza Faustin, Dukundane Pacifique, Bizimana Yannick, Gakwaya Leonard na Nyarugabo Moise.
link1242: Guhera kuri uyu wa Gatanu tariki 18 Ukwakira 2024 haratangira Shampiyona ya Volleyball ya 2024/25 izakinwa n amakipe umunani mu bagabo n umunani mu bagore harimo n ikipe nshya ya Kepler WVC. Amatsiko ni yose ku bakunzi ba Volleyball kuko benshi mu bo muganiriye bakubwira ko ruzaca Imana yonyine kuko amakipe agera kuri atanu mu bagabo afite ubushobozi bwo kwegukana igikombe. Iyi Shampiyona ifite umwihariko izakoreshwamo uburyo bw amashusho afasha abasifuzi gufata ibyemezo bitandukanye buzwi nka VAR nkuko byemejwe mu nama y inteko rusange isanzwe y iri shyirahamwe yateranye ku itariki 10 Kanama 2024. Mu bagabo, shampiyona y uyu mwaka izakinwa n amakipe umunani arimo APR VC, Kepler VC, Police VC, Gisagara VC, RPN VC, East Africa University Rwanda na Kigali VC. Nk uko byagenze umwaka ushize w imikino biragoye cyane kugira ikipe waha amahirwe yo kwegukana igikombe cya Shampiyona kurusha izindi, cyakora amakipe nka APR VC ifite igiheruka, REG VC, Gisagara VC, Police VC na Kepler VC ari mu zigomba kugihatanira. Mu bagore, shampiyona y uyu mwaka izakinwa n amakipe umunani arimo n ikipe nshya ya Kepler WVC yitezweho kuzatanga akazi gakomeye nk uko iy abagabo yabigaragaje mu mwaka umwe imaze ishinzwe. Andi arindwi ni APR WVC, Police WVC, RRA WVC, Ruhango WVC, East Africa University Rwanda, Wisdom School na Rwanda Polytechnic Huye College. Muri iki cyiciro cy abagore hitezwe ihangana rikomeye hagati y amakipe ane arimo APR WVC ifite igikombe giheruka na Police WVC, Rwanda Revenue Authority, Kepler na Ruhango WVC yabaye iya kane umwaka ushize. Abakinnyi bo kwitega mu byiciro byombi Nk uko byagenze umwaka ushize, iyi shampiyona izakinwa n abanyamahanga batatu. Amakipe atandukanye yagannye isoko ku bwinshi ashaka abakinyi bava hanze y u Rwanda. Bamwe mu bakinnyi bo kwitega barimo, Umunya- Gambia, Jahara Koita ukinira Police VC wakiniraga ikipe ya O.M.K yo mu gihugu cya Algeria. Hari kandi Umunya-Brazil Matthaus Wojtylla, REG VC yaguze avuye muri Romani ndetse n Umunya- Gambia Modou Lamine Jarju. Police WVC yabaye iya kabiri umwaka ushize nayo yaguze Sandra Ayepoa wakiniraga ikipe ya El-Wak Wings y iwabo muri Ghana, APR WVC yaguze Umunya- Botswana, Gaoleseletse Lizzy wari Kapiteni wa Rwanda Revenue Authority ndetse naAmito Sharon yavanye muri Police WVC.RRA WVC nayo ntiyatazwe ku isoko yaguze umunyekongo Mpeti Lolo Irene. Ntabwo hakirengagizwa Abanyarwanda nka Dusenge Wicklif wekereje muri Kepler VC, Manzi Saduru werekeje muri Police VC avuye muri APR VC na Ishimwe Patrick wakiniraga GSO de Butare. Hari kandi Mugisha Jean Sentere yerekeje muri REG VC avuye muri IPRC Huye na Rukundo Bienvenue waje muri REG VC avuye muri Police VC. Ibi birori bya Volleyball biratangira kuri uyu wa Gatanu tariki 18 Ukwakira 2024 muri Petit Stade i Remera ahateganyijwe imikino ibiri mu bagore n abagabo, RRA WVC irakina na Kepler WVC saa kumi n imwe mu gihe umukino utegerejwe mu bagabo uhuza REG VC na Police VC saa moya z umugoroba.
link1243: Myugariro Buregeya Prince uheruka gutandukana na APR FC, yerekeje muri AS Kigali asinya amasezerano y umwaka umwe. Buregeya nta kipe yari afite kuva muri Kamena ubwo yatandukanaga na APR FC yari amazemo imyaka irindwi. Buregeya Prince yerekeje muri AS Kigali nyuma yo kujya muri Al-Nasiriya yo mu Cyiciro cya Kabiri muri Iraq bidakunze. Uyu mukinnyi yiyongereye kuri Bukuru Christophe wanyuze mu makipe atandukanye yo mu Rwanda arimo APR FC, Rayon Sports, Mukura ndetse na Rutsiro FC yaherukagamo akaba yarasinye umwaka umwe. Ubwo Shampiyona izasubukurwa mu mpera z icyumweru, AS Kigali izakira Vision FC ku wa Mbere, tariki 21 Ukwakira 2024 mu mukino w umunsi wa gatandatu.
link1244: Ikipe ya Police Volleyball Club yitegura umwaka mushya w imikino uzatangira ku wa Gatanu tariki 18 Ukwakira yerekanye abakinnyi batatu yaguze barimo Umunya- Gambia, Jahara Koita, Manzi Saduru na Ishimwe Patrick. Jahara ni umwe mu bakinnyi bakomeye, yaherukaga muri OMK VC yo muri Algeria, Manzi yavuye muri APR VC yahesheje Igikombe cya Shampiyona giheruka ndetse na Ishimwe ukiri muto wavuye muri Groupe Scolaire de Butare. Police VC ikomeje kugaragaza imbaraga zikomeye kuko nk umwaka ushize yegukanye Zone V yabereye i Kigali ndetse n Irushanwa ryo Kwibuka (GMT). Iyi kipe kandi yatsindiwe ku mukino wa nyuma w Irushanwa ryo Kwibohora ndetse na Memorial Kayumba. Police VC izatangira shampiyona ku wa Gatanu, tariki ya 18 Ukwakira 2024, ikina na REG VC saa  moya z umugoroba  muri Petit Stade i Remera,
link1245: Ingabo z u Rwanda zoherejwe mu butumwa bw Umuryango w Abibumbye bwo kubungabunga amahoro muri Sudani y Epfo (UNMISS) bongereye ubumenyi bwo kwitabara abangavu biga mu Ishuri Ribanza rya Malakia muri Makakal. Abana b abakobwa bahawe ubwo bumenyi bujyanjye n imyitozo njyarugamba yo kwirwanaho bugarijwe ni 60, muri gahunda yo kubongererera ubushobozi bwo kwirinda mu bihe bigoye no kwigirira icyizere. Chol Nyok, Umuyobozi w Ishuri Ribanza rya Malakia, yashimiye Ingabo z u Rwanda kuri ubwo bufasha babahaye. Yagize ati:  Twafashe umwanzuro wo gusaba abasirikare b u Rwanda bari mu butumwa bw amahoro kudufasha bakatwongerera ubu bumenyi kubera ko twabonye ari ingenzi kuba abakobwa bacu bagira ubushobozi bwo kwirwanaho. Turashaka ko bakura bifitiye icyizere kandi batekanye.  Lt Col Simon Kabera, Umuvugizi wungirije w Ingabo z u Rwanda, yashimangiye akamaro k iyo gahunda agaragaza ko badatoza abantu kurwana ahubwo babatoza kwirwanaho mu bihe by amage. Ati:  Ntabwo dutoza abantu kujya kurwana; tubatoza kwirwanaho. Turi ibihugu by abavandimwe kandi ni inshingano zacu gufashanya mu guhanga ikirere gitekanye kuri bose by umwihariko ku rubyiruko rwo hazaza h iki gihugu.  Amahugurwa yahawe abo bangavu arimo inyitozo na tekiniki njyarugamba yihariye mu gushimangira umutekano wizewe w abana b abakobwa bakunze kwibasirwa n abashaka kubagirira nabi. Iyo gahunda ishimangira ukwiyemeza k u Rwanda mu kwimakaza amahoro n umutekano mu Gihugu no hanze y imipaka yarwo.
link1246: REG na APR z abagore muri Basketball azahagararira u Rwanda mu Mikino Nyafurika ya Zone V izabera muri Zanzibar kuva tariki ya 27 Ukwakira kugeza ku ya 1 Ugushyingo 2024. Iri rushanwa rizitabirwa n amakipe icyenda aturutse mu bihugu bitandukanye yo mu Karere k Afurika y Iburasirazuba bigize Zone V ya FIBA ari byo Uganda, u Burundi, Tanzania, Misiri, Kenya, Sudani y Epfo, Ethiopia, Djibouti, Somalia n u Rwanda. U Rwanda ruzahagararirwa na REG WBBC yegukanye Igikombe cya Shampiyona y Icyiciro cya Mbere mu Bagore mu 2024 ndetse na APR WBBC yabaye iya kabiri. Iri rushanwa rizaba rigamije gushaka itike y Imikino Nyafurika  2024 FIBA Africa Championship Cup  mu bagore, izahuza amakipe 10 meza yo hirya no hino kuri uyu mugabane.
link1247: Umudage Thomas Tuchel watoje Chelsea, yagizwe Umutoza Mukuru w u Bwongereza asinya amasezerano y umwaka umwe n igice. Kuri uyu wa Gatatu tariki 16 Ukwakira 2024, ni bwo Thomas Tuchel yerekanywe kuri Stade Wembley. Ikipe y Igihugu y u Bwongereza yari imaze iminsi idafite umutoza mukuru nyuma yaho Gareth Southgate asezeye ubwo  The Three Lions  yari imaze gutsindwa na Espagne ku mukino wa nyuma wa Euro 2024. Nyuma yo guhabwa izi nshingano Tuchel yavuze ko yishimiye gutoza iki gihugu Ati:  Nishimiye cyane kuba nahawe icyubahiro cyo kuyobora ikipe y u Bwongereza, kugira amahirwe yo guhagararira u Bwongereza ni amahirwe akomeye, kandi no gukorana n iri tsinda ridasanzwe ry abakinnyi bafite impano  birashimishije cyane.  Biteganyijwe ko Tuchel azatangira inshingano ze tariki ya 1 Mutarama 2025. Thomas Tuchel abaye umunyamahanga wa gatatu utoje iki gihugu nyuma ya Sven-Goran Eriksson na Fabio Capello. Tuchel asanzwe azi umupira w u Bwongereza kuko yatoje Chelsea hagati ya Mutarama 2021 na Nzeri 2022. Uyu mugabo w imyaka 51, yegukanye UEFA Champions League, Igikombe cy Isi cy Amakipe na UEFA Super Cup mbere yo kwirukanwa muri Chelsea. Yatoje kandi Bayern Munich, Paris Saint-Germain na Borussia Dortmund. Tuchel yatwaye Igikombe cy u Budage muri Dortmund n ibikombe bibiri bya Ligue 1 muri PSG ndetse mu mwaka w imikino wa 2019-20 yatwaye ibikombe bitatu bikinwa mu Bufaransa. Akazi gakomeye aherukamo ni aka Bayern Munich, ariko nyuma yo kunanirwa kuyihesha igikombe cya Bundesliga ku nshuro yayo ya mbere kuva mu 2011/12, yahise yirukanwa nubwo yari agifite umwaka ku masezerano.
link1248: Ikipe y Igihugu  Amavubi  yatsinze Benin ibitego 2-1 mu mukino wo kwishyura w umunsi wa kane wo mu itsinda A, yongera kugira icyizere cyo guhatanira itike yo kujya mu Gikombe cy Afurika cya 2025 muri Morocco. Uyu mukino wabaye ku mugoroba wo kuri uyu wa Kabiri tariki 15 Ukwakira 2024, kuri Sitade Amahoro. U Rwanda rwagiye gukina uyu mukino rusabwa gutsinda kugira ngo rugire icyizere cyo guhatanira itike CAN 2025 nyuma yo gutsindwa na Benin ibitego 3-0 mu mukino ubanza. Umukino watangiye wihuta ku mpande zombi, ku munota wa mbere Amavubi yashoboraga gufungura amazamu ku mupira wazamukanywe na Imanishimwe Emmanuel ugera kwa Samuel Gueulette wawuterekeye neza Mugisha Gilbert wari wenyine mu rubuga rw amahina ateye ishoti umupira ujya mu mu ntoki za Souke Marcel Dandjinou. Amavubi yasatiraga cyane yongeye guhusha igitego ku munota wa 11 ku mupira wahinduwe na Fitina Omborenga usanga Mugisha Gilbert mu rubuga rw amahina, arazamuka awutera n umutwe ariko ujya hanze. Kugeza ku munota wa 32 Amavubi yakomeje kubonana neza binyuze ku mupira yavaga ku ruhande rw ibumoso Mangwende na Mugisha Gilbert. Ku munota wa 42  Benin yakinaga ibintu bike cyane yafunguye amazamu ku gitego cyatsinzwe na Andreas Hountondji ku makosa ya Fitina Omborenga watakaje umupira hagati mu kibuga. Igice cya mbere cyarangiye Benin iyoboye umukino n igitego 1-0. Mu gice cya kabiri, Amavubi yatangiranye imipinduka Jojea Kwizwera aha umwanya Ruboneka Jean Bosco. Ku munota wa 48, Benin yahushije igitego cyabazwe ku ishoti rikomeye ryatewe na Andreas Hountondji rigarurwa n umunyezamu Fiacre Ntwari. Ku munota wa 57  Amavubi yahushije uburyo bwo kubona igitego cyo kwishyura ku mupira Samuel Gueuette yakinananye na Mangwende wawuteye ujya mu izamu, myugariro wa Benin aritambika, umupira ugarukira uyu myugariro noneho ushyize mu izamu uruhukira mu maboko ya Marcel Dandjinou. Ku munota wa 70  Amavubi yakinaga neza yabonye igitego cyo kwishyura cyatsinzwe na Nshuti Innocent ku mupira yahawe mu rubuga rw amahina ahita ashyira mu izamu. Ku munota 72  Amavubi yabonye Penaliti ku ikosa ryakorewe Kapiteni Djihad Bizimana mu rubuga rw amahina.  yi Penaliti yatewe neza na Djihad Bizimana amavubi abona igitego cya kabiri. Mbere y uko umukino urangira Umusifuzi wa Kane yongeyeho iminota ine y inyongera. Ku munota wa 90+2  Benin yahushije igitego ku mupira watewe na Steve Mounie mu rubuga rw amahina, Ange Mutsinzi ashyira umupira muri koruneri itagize ikivamo. Umukino warangiye u Rwanda rutsinze Benin ibitego 2-1 ikipe y Igihugu y Amavubi yongera kwiyunga n Abanyarwanda. Muri itsinda A, Nigeria iyoboye itsinda n amanota arindwi Benin igakurikira n amanota atandatu. u Rwanda ruri hafi n amanota atanu. Umukino wagombaga guhuza Nigeria na Libya muri iri tsinda wasubitswe kubera ibibazo byabaye mbere yawo. Mu kwezi gutaha, u Rwanda ruzakira Libya kuri Sitade Amahoro mbere yo gusura Nigeria. Abakinnyi b Amavubi babanje mu kibuga: Ntwali Fiarce, Ombolenga Fitina, Niyigena Clement, Mutsinzi Ange, Emmanuel Imanishimwe, Mugisha Bonheur, Bizimana Djihad, Samuel Gueulette, Kwizera Jojea, Mugisha Gilbert na Nshuti Innocent.
link1249: Umuhanzi Kayigire Josue uzwi nka Afrique yateguje ko agiye gushyira ahagaragara alubumu ye ya mbere, yemeza ko izanyura abakunzi be. Abinyujije ku mbuga nkorambaga ze, uyu muhanzi yateguje abamukurikira ko agiye gushyira ahagaragara umuzingo(album) kandi uzabanyura. Ni umuzingo yise In2Stay avuga ko yitondeye. Yagize ati:  Ijwi rishya ririmo kuzamuka, aho injyana ihura na roho, hanyuma inkuru zikabaho, vuba ndashyira hanze umuzingo, mukomeze mukurikire iby urugendo.  Ni umuzingo atigeze atangazaho byinshi ibijyanye n umubare w Indirimbo ziwuvize cyangwa igihe azawutangariza, uretse kuba yasabye abakunzi be kutamutererana. Afrique yamenyekanye cyane mu ndirimbo zirimo Agatunda, Chadia, Rompe, Akanyenga, Banyica n izindi. Mu 2023, Afrique yari yatangaje ko imirimo yo gutunganya umuzingo we, igeze ku kigero cya 90%.
link1250: Mu gihe habura iminsi itageze kuri 7, Korali Family of Singers yo mu iterero EPR Kiyovu mu Karere ka Nyarugenge mu Mujyi wa Kigali, yashyizeho ahantu ho kugurira amatike yo kwinjira. Igitaramo  Umuryango Mwiza Live Concert  gitegerejwe na benshi ku Cyumweru tariki 27 Ukwakira 2024 muri Camp Kigali, aho guhera Saa Munani imiryango izaba ikinguye. Insanganyamatsiko y igiterane igira ati:  Guharanira ubusugire bw umuryango wo shingiro ry Itorero ndetse n Igihugu.  Abategura iki gitaramo bavuze ko amatike arimo kugurirwa hirya no hino mu Mujyi wa Kigali nko kuri Women Foundation, Bethesda Holy Church, Foursquare Gospel Church, Restoration Masoro, Zion Temple, The Choice Bakery & Coffee, Good News Enterprise, Omega Church, La Gardienne, EPR Kiyovu na EPR Kamuhoza. Amatike kandi agurirwa no kuri EPR Kicukiro, EPR Karugira, EPR Kanombe, RAAH Super Market, Deluxe Super Market na La Mane Kicukiro. Umuyobozi wa Korali Family of Singers, Mujawamariya Eug nie, aherutse gutangaza ko kugura itike mu buryo bw ikoranabuhanga, bikorwa hiyambajwe rgticket.com mu gihe abadiaspora bashobora kugura tike banyuze kuri www.radahmedia.com. Ati:  Kuri ubu itike ziragurishwa ku kiranguzo cyane ko ushobora kugura itike ku mafaranga 5,000 Frw yonyine, ibaze unaniwe kwigomwa Pizza imwe y i Kigali ugahomba ibyiza bizaboneshwa amaso n abazazindukira mu ihema ry ibonaniro rya Camp Kigali!  Muhoza Evelyne umwe mu bamaze kugura itike y igitaramo  Umuryango Mwiza Live Concert , yabwiye Imvaho Nshya ko inkoko ari yo ngoma kandi ko yiteguye gusabana n Imana abifashijwemo na Family of Singers. Ati:  Iyi Korali nsanzwe nyikunda kandi namaze kugura itike kuko nzi ko nzagira ibihe byiza, nkasabana na yo Singers ibimfashijemo.  Kayesu Albertine usengera muri Foursquare Gospel Church Kimironko, avuga ko na we yaguze itike, umunsi ukaba utinze kugera. Bamwe mu bahanzi bazaririmba mu gitaramo  Umuryango Mwiza Live Concert , barimo Mbonyi Israel, Drupes Band ndetse n abandi. Mujawamariya, Peresida wa  Family of Singers , yavuze ko mu gitaramo  Umuryango Mwiza Live Concert, Korali izaba yizihiza imyaka 15 imaze itangiye umurimo w Imana. Family of Singers Choir yamenyekanye mu ndirimbo; Nzamusingiza, Mwuka Wera, Ntabwo nkwiye kujya niganyira, Itwitaho, Ikidendezi, Adonai n izindi.
link1251: Kuri uyu wa Gatandatu tariki 19 Ukwakira ni bwo Urwego rw Igihugu rw Ubugenzacyaha (RIB) rwatangaje ko rwataye muri yombi Sengabo Jean Bosco wamenyekanye nka Fatakumavuta, ukurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Ni icyemezo cyashimishije ndetse kinatanga icyizere ku bakoresha imbuga nkoranyambaga, bamaze igihe bifuza ko habaho umuco wo gucishaho akanyafu abazikoresha nabi. Nyuma y inkuru zitandukanye zagarukaga ku itabwa muri yombi ry uwo munyamakuru w imyidagaduro, abenshi batangiye gushyira ibitekerezo ku mbunga nkoranyambaga bavuga ko umwanzuro wa RIB ukwiye kandi benshi bakwiye gukuramo isomo. Uwiyita Espeka39678 ku rubuga rwa X, yagize ati:  N abandi barebereho. Uwitwa TrueNation fromCenturies  yagize ati:  RIB banyuzeho akanyafu, ubundi muzarebe no mu bihugu byateye imbere cyane, gutarama umuntu bihoraho birabujijwe, kuko ntibiba bikiri kumuvugaho gusa, ahubwo biba byabaye kumwibasira no kumubuza amahwemo. Naho uwiyita Sam Cuts ati:  Ni ukuri Imana ijye iha umugisha RIB, ni gute umuntu yifata akigenga nkaho aba mu gihugu wenyine, mwakoze cyane murebe n abandi bakoresha imvugo nyandagazi ku mbuga nkoranyambaga cyane cyane kuri Youtube. Manibaho Daniel ati:  Bari baratinze. Ibi bibaye nyuma y ibyumweru bibiri Fatakumavuta akoze ikiganiro yibasira umuhanzi witwa Ngabo Jorbert Medard uzwi nka Meddy, aho yifashishije ubuhamya Meddy aherutse gutanga mu gitaramo aherutse gukora, avuga ko uwo yakubitwaga n umugore akoresha amagambo mabi atarimo kubaha uwo yavugagaho.RIB yatangaje ko Fatakumavuta yihanangirijwe kenshi akanagirwa inama, ariko agahitamo kwinangira ari nabyo byamuviriyemo gutabwa muri yombi.RIB ntihwema gusaba abakoresha imbuga nkoranyambaga kuzikoresha neza birinda gukora ibyaha, ikabamenyesha ko itazihanganira abanyuranya n ibiteganywa.
link1252: Urukumbuzi rwatumye umuhanzi akaba n umusizi Igihozo Sylivia yandikira umukunzi we indirimbo yise urukundo. Birasanzwe ko mu rukundo abenshi bakunda kugira agatotsi mu mubano wabo, bitewe no kutabaha umwanya uhagije, ariko ugasanga ibisobanuro bakunze gutanga ari akazi kaba kabaheranye. Mu kiganiro yagiranye n Imvaho nshya Igihozo yavuze ko iyi ndirimbo yayanditse ashingiye ku nkuru ye y impamo y urukundo yari afitanye n umusore bakundanaga icyo gihe, akumva ko ubutumwa bwafasha n abandi bose bazayumva. Yagize ati:  Ni inkuru yanjye y impamo, nari ndi mu bihe by urukundo, hari aho namubwiraga ngo kugukunda ndagukunda, kugukumbura ni yo ndwara intera kuremba, nashakaga kumubwira ko hari igihe umuntu aba ari mu kazi kenshi, mu masomo cyangwa ibindi ntaboneke ngo abonekere ku gihe.  Akomeza agira ati:  Ubwo rero nakoze iriya ndirimbo mu buryo bwo kumumenyesha ko mukumbuye kandi cyane, kandi kuba umuntu amukumbura akamubura ari yo ndwara yonyine yantera kuremba.  Igihozo avuga ko ubutumwa buri muri iyi ndirimbo nubwo bwari bushingiye ku nkuru ye bwite, ariko yabugeneye abantu bakundana kugira ngo ibafashe kurushaho kubungabunga umubano wabo. Yagize ati:  Nayigeneye abantu bakundana kubera ko hari igihe umuntu ashobora kwicara akumva akumbuye umuntu yaba ari hafi cyangwa kure, bituma nyikora numva ko ubutumwa buyirimo bugomba guhwitura abakumbuwe bakagira icyo bakora.  Akomeza avuga ko umuntu wakumbuwe akwiye kureba niba hatari icyo yirengagije bityo akaba yabikosora kuko hari umuntu ku ruhande wishima akanababara kubera we. Uretse Urukundo Igihozo Sylivie afite n izindi ndirimbo zirimo Umunyarwandakazi, Nyamibwa, Tora Kagame Paul yagarukaga ku bigwi bya Perezida Kagame, Urukundo ari nayo aherutse gushyira ahagaragara. Mu kiganiro aherutse kugirana n Imvaho Nshya Igihozo Sylivia yavuze ko ari n umusizi kuko yandika ibisigo, kandi atiteguye kwigaragaza nk umuririmbyi cyangwa umusizi gusa, kuko byose abikora kandi abikunda ari nawo mwihariko we.
link1253: Urwego rw Igihugu rw Ubugenzacyaha, RIB, rwatangaje ko rwataye muri yombi Sengabo Jean Bosco wamenyekanye ku izina  Fatakumavuta  aho akurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Dr. Thierry B. Murangira, Umuvugizi wa RIB, yahamije amakuru y itabwa muri yombi rya Fatakumavuta. Yavuze ko Fatakumavuta yatawe muri yombi ku wa Gatanu tariki 18 Ukwakira 2024, akaba afungiwe kuri Sitasiyo ya RIB ya Kimihurura. Yagize ati  Sengabo Jean Bosco uzwi ku izina rya Fatakumavuta yatawe muri yombi nyuma y iminsi tumugira inama ndetse inshuro nyinshi yagiye yihanangirizwa ariko ahitamo kwinangira.  Dr. Murangira agira inama abakoresha imbuga nkoranyambaga kuzibyaza umusaruro ariko bubahiriza amategeko. Akomeza agira ati:  Leta ishora amafaranga menshi mu bikorwa remezo bijyanye no korohereza abantu kugira internet yihuta, kuko Leta yifuza ko imbuga nkoranyambaga zibyazwa umusaruro mu buryo bwiza, hirindwa kuzikoresha ibyaha kuko amategeko ahana ibyo byaha ahari.  RIB isaba abakoresha imbuga nkoranyambanga kuzikoresha neza birinda kwinjira mu buzima bwite bw abantu, gukoresha imvugo zikurura inzangano, gutukana, gutangaza amakuru y ibihuha ndetse no gukwirakwiza amashusho y urukozasoni. Umuvugizi wa RIB agira ati:  Ntabwo kugira urubuga nkoranyambaga umuntu yigengaho bitanga ubudahangarwa bwo kuba azakurikiranwa mu gihe azikoresheje nabi.
link1254: Akenshi iyo umuntu yitabye Imana ibye biba birangiye,imishinga ye igahagarara, ariko Abanyarwanda bavuga ko nta muhanzi upfa bitewe n uko ibihangano bye bikomeza kumvwa bikananyura benshi. Mu gihe imyiteguro y iserukiramuco  Twaje Fest  rizaberamo ibikorwa bitandukanye ryateguwe n ubuyobozi bw umuryango wa YB Foundation irimbanyije, abakunzi b ibihangano bya nyakwigwndera Yvan Bravan bavuga ko biteguye gukora buri kimwe kugira ngo basigasire ibikorwa bye. Bamwe mu bafana b uyu muhanzi baganiriye n Imvaho Nshya, bavuga ko gutanga amafaranga yo kwinjira muri icyo gitaramo babifata nk inshingano, kuko buri wese yifuza gusigasira ibikorwa by uwe watashye, yaba umutungo, umwana n ibindi.  Tunga Aime Yvette ni umwe mu bafana ba Yvan Bravan, avuga ko gutanga amafaranga yo kwinjira muri Twaje Fest abifata nk inshingano. Yagize ati:  Ikimpa imbaraga zo gutanga amafaranga nk umuntu wakundaga Yvan, ibyo tuzaba twizihiza cyangwa tuzamurikirwa, ni imishinga yashakaga gushyira mu bikorwa, hari YB Foundation ikora ibikorwa bitandukanye birimo no gufasha abana bakabaha ibikoresho by ishuri, sintegereje kuzajyayo ngo ndebe Yvan aririmba,  ariko nzayatanga mvuga ngo hari ikindi azakora mu izina rya Yvan kuko yabyifuzaga.  Uwitwa Abdul Karim Nabimana, avuga ko gutanga amafaranga yo kwinjira muri Twaje Fest bisobanuye ko Bravan adakwiye kuzima. Ati:  Kwishyura simbibona nabi kuko bisobanuye kutazima kwa Yvan Bravan mu buryo bwo gusigasira ibihangano bye n indi mishinga ye, kuko bifasha urubyiruko. Ikindi nk abantu bamukundaga banakunda ibikorwa bye, ni ugukomeza kubibungabunga bikagera kure mu buryo bushoboka bwose.  Sango Khamis ashinzwe itumanaho (Communication) mu itsinda ririmo gutegura igitaramo Twaje Fest, avuga ko ibizakorerwa muri iryo serukiramuco byari inzozi za Yvan Bravan, ari nayo mpamvu bikwiye gushyigikirwa. Ati:  Ibi turimo gukora byari ibitekerezo n ibyifuzo bya Burabyo (Yvan Bravan), ari ko byaje gukomeza gushyirwa mu bikorwa na Fondasiyo ya Yvan Bravane (YB Foundation), ubwo rero iyo tuvuga umusanzu ni uko twifuza kubona Abanyarwanda bagize uruhare mu gufasha fondasiyo gukomeza bino bikorwa, kuko yamaze gutangiza ishuri ryigisha abakiri bato imbyino gakondo (Twaje culture academy), umusanzu urakenewe binyuze mu kugura itike yabo, binjira muri iryo Serukiramuco.  Biteganyijwe ko muri iryo serukiramuco hazaberamo ibikorwa bitandukanye birimo gushyigikira ubushobozi, impano n ubuhanga bw abakiri bato, by umwihariko indirimbo, nkuko Yvan Bravan yabyifuje, guteza imbere ibikorerwa iwacu nkuko yari yarabitangiye mu myambarire ye ( Imigongo, inigi) n ibindi. Hazanakorwa ubukangurambaga bw indwara ya kanseri, abantu bashobozwe kuyisuzumisha no guhabwa ubujyanama bw uko bitwara igihe bamenye ko bayirwaye, bakazanatarama hagaragazwa ubushobozi n umwihariko uri mu bihangano n impano by Abanyarwanda bizanyuzwa mu gice cya Twaje experience. Iryo iserukiramuco rizabera muri BK Arena tariki 26 Ukwakira 2024, rikazatangira guhera saa munani z amanywa, aho ibikorwa byose bizasozwa n igitaramo kizatangira saa moya z ijoro, hakazanamurikirwamo indirimbo Yvan Bravan yasize zitarasohoka. Ni igitaramo kizitabirwa kikanataramiramo abahanzi batandukanye barenga 16 barimo Alyn Sano, Nel Ngabo, Bukuru, Jules Sentore, Mani Martin, Ruti Joel, Impakanizi, Juno Kizigenza, n abandi.
link1256: Umukinnyi wa filime uri mu bakunda kugarukwaho cyane ku mbuga nkoranyambaga, Inkindi Aisha uzwi cyane nka Aisha, avuga ko impamvu abakobwa basigaye bikundira abasaza kurusha uko bakunda abasore bari mu kigero kimwe ari uko babitaho cyane nk abana bibyariye. Muri iki kinyejana abantu benshi bakunze kwitotombera ko abakobwa basigaye bakundana ndetse bakanashyingiranwa n abasaza, aho gukundana n abasore bari mu kigero kimwe, bigatuma abasore benshi bavuga ko batakibona abageni. Mu kiganiro yagiranye n imwe muri televiziyo zikorera kuri murandasi, Aisha yumvikanishije impamvu zitandukanye zituma abakobwa bikundira abasaza zirimo kuba babitaho kurusha abasore. Yagize ati:  Ukabona umukunzi wawe arakundana n umusaza ukababara, ariko uzi ukuntu abantu bakuru bagira keya (Care). Icya mbere baba bafite abana mungana, akwitaho nk umwana yibyariye, uko ubona amuha amafaranga y ishuri akajya ku ishuri, ni nako nawe aguha byose.  Yongeraho ati:  Naho abasore umubwira ibihumbi ijana akumva ni milliyoni ebyiri, ariko uwo musaza ibihumbi 100 abikuguriramo icyo kunywa akaza no kuguha andi ukitahira, kandi umusore nta n impano yaguha yayo mafaranga.  Nubwo avuga ibi ariko ngo ntabwo aribyo Aisha yivugira, ahubwo ni ukumenera abahungu amabanga y abakobwa, kugira ngo bige kwita ku bakunzi babo, barekere aho kujya mu basaza. Uyu mukinnyi wa filime avuga ko kuba abakobwa batitabwaho, ngo abasore bababarira iminsi yabo y uburumbuke kugira ngo bagire igihe cyo kuryamana na bo, kandi nta n ikintu na kimwe cyabo bazi. Ati:  Umukobwa ari mu mihango urugero, nta kunyitaho nta n imbuto urimo kumushyira, nta kotekisi igura igihumbi wanzaniye, ariko urimo kumubarira iminsi ngo uzamuhamagare aze kugusura!  Aisha avuga ko nubwo uko kuri abakobwa batakuvuga ariko iby ibyo byose yavuze n ibindi ngo ari byo bituma abakobwa bakunda abasaza ntibakunde abasore. Aisha avuze ibi nyuma y uko aherutse kurikoroza ubwo yumvikanaga mu kiganiro avuga ko abasore beza bose bagiye mu mutwe w ingabo zishinzwe gucunga umutekano w Umukuru w Igihugu bazwi nka CTU, ko abasigaye ari amagweja n ibimonyo, nubwo nyuma yaje kuvuga ko atari azi ko ari igitutsi byanatumye asaba imbabazi abo byarakaje.
link1258: Umuhanzi Andy Bumuntu ategerejwe mu gitaramo cy urwenya kizwi nka Gen-z Comedy kizaba ku wa Kane wa kino Cyumweru tariki 17 Ukwakira 2024. Uyu muhanzi yatumiwe muri icyo gitaramo mu gace kacyo kazwi nka Meet me tonight, aho ibyamamare bitandukanye bitumirwa hagamijwe gusangiza urubyiruko amahirwe ari hanze ashobora kubyazwamo umusaruro umuntu agashobora kwiteza imbere, bifashishije ingero cyangwa ubuhamya bw ibyo banyuzemo kugira ngo bagere aho bageze uyu munsi. Ubuyobozi bwa Gen-z Comedy show bwagaragaje urutonde rw abanyarwenya bazasetsa abazitabira icyo gitaramo muri iki cyumweru, aho bose bagaragajwe mu mwambaro w abaganga ndetse n ibikoresho byabo. Mu gusobanura icyabateye kwigaragaza muri iyo myambaro, umuyobozi wa Gen-Z Comedy Ndaruhutse Fally Merci yabwiye itangazamakuru rya RBA ko batekereje kugaragara mu ishusho y abaganga bitewe n uko buri tariki 10 Ukwakira 2024, Isi yose yizihije Umunsi Mpuzamahanga w Ubuzima bwo mu mutwe. Bumuntu aherutse gusinyana amasezerano y ubufatanye na UNICEF yo gukorana ubukangurambaga muri gahunda yo kurwanya ibibazo byo mu mutwe, ku bana bakiri bato, aho yavuze ko kugira abana bafite ibibazo byo mu mutwe bigirana isano no kugira urubyiruko rufite ibibazo byo mu mutwe. Icyo gihe yagize ati:  Urugamba rwo kurwanya ibibazo byo mu mutwe mu bana ni ngombwa kururwana, kuko niba nk Abanyarwanda dusangiye umuzi, icyamunga wa muzi n ubundi cyatuma imbuto twera ari zo tugenda tubona mu muryango nyarwanda, ugasanga bya bibazo tutavugaho ari byo bituganisha ku kugira urubyiruko ubona rufite ibibazo byo mu mutwe.  Si Andy Bumuntu watumiwe kuri uwo munsi wenyine, kuko biteganyijwe ko na Ish Kevin azaba ahari, bose bakazafatanya kuganiriza urubyiruko rwo muri Gen-Z Comedy n abandi bazaba bitabiriye icyo gitaramo. Biteganyijwe ko abanyarwenya barimo Dudu, Rumi, Kampire, Keppa n abandi ari bo bazasusurutsa abazitabira igitaramo cya Gen-z Comedy show muri iki cyumweru.
