link3331: Umukuru w Igihugu, Paul Kagame, yagize Dr. Mugenzi Patrice Minisitiri w Ubutegetsi bw Igihugu naho Dr. Marc Cyubahiro Bagabe agirwa Minisitiri w Ubuhinzi n Ubworozi. Dr Patrice Mugenzi yari asanzwe ari Umuyobozi Mukuru w Ikigo cy Igihugu Gishinzwe Guteza Imbere Amakoperative (RCA). Asimbuye Musabyimana Jean Claude wari umaze hafi imyaka ibiri kuri uyu mwanya, yari yaragiyeho tariki 10 Ugushyingo 2022, asimbuye Gatabazi Jean Marie Vianney. Dr.Patrice Mugenzi wari n umwarimu muri Kaminuza y u Rwanda, yatangiye kuyobora Ikigo cy Igihugu Gishinzwe Guteza Imbere Amakoperative guhera tariki 10 Kanama 2023, asimbuye Madamu Pacifique Mugwaneza wari umuyobozi w icyo kigo by agateganyo. Dr. Mark Cyubahiro Bagabe wagizwe Minisitiri w Ubuhinzi n Ubworozi, mu gihe yari asanzwe ari Umuyobozi Mukuru w Ikigo cy lgihugu gishinzwe Ubugenzuzi bw Ubuziranenge, Ihiganwa mu bucuruzi no kurengera Umuguzi (RICA). Dr Mark Cyubahiro Bagabe yagiye kuyobora RICA nyuma yo kunyura mu bindi bigo bitandukanye birimo, Ikigo cy Igihugu gitsura Ubuziranenge (RSB) ndetse n Ikigo cy Igihugu gishinzwe Iterambere ry Ubuhinzi n Ubworozi (RAB). Asimbuye Dr. Ildephonse Musafiri wari kuri uwo mwanya kuva tariki ya 2 Werurwe 2023, akaba yari yarasimbuye Mukeshimana Gerardine, wari uwuriho kuva mu 2014.
link3332: Koporali Iradukunda Sandrine umaze imyaka 10 mu Ngabo z u Rwanda (RDF), ni umwe mu basirikare boherejwe mu butumwa bwo kubungabunga amahoro bw Umuryango w Abibumbye (UNMISS), aho atwara imwe mu modoka z intambara. Buri mwaka ibihumbi by Ingabo z u Rwanda (RDF) zoherezwa mu butumwa bw Umuryango w Abibumbye (Loni) bwo kugarura amahoro mu bihugu bitandukanye byo ku Isi. Kaporali Iradukunda Sandrine ni umwe muri izo ngabo za RDF, akaba akora ubwo butumwa bwa Loni mu gihugu cya Sudani y Epfo. Kaporali Iradukunda w Imyaka 30 y amavuko yagarutse byimbutse ku buzima abayeho mu butumwa bwo kubungabunga kubungabunga amahoro n ubwa gisirikare muri rusange. Ni umwe mu basirikare bake b igitsina gore bakora ibikorwa byo gutwara ibimodoka by intambara (APC), aho atwara imodoka ya gisirikare yagenewe gutwara abakozi n ibikoresho mu Turere tw imirwano. Kaporali Iradukunda atangaza ko buri munsi abyuka saa kumi n igice za mugitondo, agakora imyitozo ngoraramubiri, hanyuma agategura akazi. Umunsi we w akazi utangira saa moya za mugitondo akakarangiza saa kumi n ebyiri z umugoroba. Mu kiganiro n itangazamakuru, Kaporali Iradukunda avuga ko akunda siporo no gusoma ibitabo mu rwego rwo kwiyungura ubumenyi. Uwo musirikare w u Rwanda avuga ko nubwo ari umugore nta mbogamizi zidasanzwe bimutera kuko akazi akora yaba umugabo cyangwa umugore bimusaba ubwitange no kwigirira icyizere kandi agahora yiga. Yagize ati:  Ntabwo nitwaza ko ndi uw igitsina gore kugira ngo ngire ibyo ngenerwa. Nishimira akazi nkora kandi mba numva kanyoroheye.  Kaporali Iradukunda agira inama urubyiruko by umwihariko ab abakobwa zo kumva ko ari ingirakamaro gutanga umusanzu mu iterambere ry Igihugu, kandi bagakora mu buryo bubateza imbere bafatanyije na basaza babo.
link3333: Ubuyobozi bw Ingabo z u Rwanda (RDF) bwanyomoje ibihuha byakwirakwijwe n Ikinyamakuru Le Monde ko hari abasirikare b u Rwanda boherejwe mu butumwa bwo kubungabunga amahoro muri Repubulika ya Santarafurika bashinjwa guhohotera no gufata ku ngufu abagore n abakobwa muri icyo gihugu. Muri iyo nkuru yanditswe na Barbara Debout, ubuyobozi bw Ingabo z u Rwanda bwashimangiye ko ingero eshatu z abantu bivugwa ko baganirijwe n uwo munyamakuru bashobora kuba ari ba baringa kuko nta kuntu zari gushoboka. Mu kibazo cyo gusambanywa ku gahato uwiswe Jeanne ucuruza imboga n imbuto, inkuru ivuga ko yafashwe ku ngufu n umusirikare w u Rwanda mu birindiro bikuru byabo i Bangui mu mwaka wa 2023. RDF yavuze ko nta musivili udafite inshingano zizwi zituma akorana n abari mu butumwa bw amahoro wemererwa kwinjira mu birindiro by abasirikare b u Rwanda bari mu butumwa bw amahoro. Mu itangazo ryashyizwe ahagaragara ku wa Gatatu tariki ya 16 Ukwakira, RDF yagize iti:  Ibirindiro by Ingabo z u Rwanda ziri mu butumwa bw amahoro ntibyakira abasivili batanditswe kandi badafite icyo baje gukora kwizi mu kigo, bityo nta kuntu uko gusambanya umusivili kwari gushoboka mu kigo cya gisirikare.  Ku rundi rugero rw uwitwa Grace w imyaka 28 y amavuko wavuzwe mu nkuru ko yasambanyirijwe mu Mujyi wa Paoua uherereye mu Majyaruguru y Igihugu, ubuyobozi bwa RDF bwashimangiye ko nta basirikare b u Rwanda bigeze boherezwa muri ako gace, bityo ibyo birego nta shingiro bifite. Mu kibazo kindi cyo gufata ku ngufu cyavuzwe mu nkuru, cy abagore babiri bo mu gace ka Ndassima gaherereye mu bilometero 400 uvuye i Bangui, na ho ngo nta musirikare w u Rwanda urahoherezaa kuva Ingabo z u Rwanda zatangira koherezwa muri icyo gihugu mu mwaka wa 2014. Ubuyobozi bw Ingabo z u Rwanda bwashimangiye ko ihohoterwa rishingiye ku gitsina ari sakirirego by umwihariko ku bari mu butumwa bw amahoro, ari na yo mpamvu butarebera mu gihe abasirikare b u Rwanda bashinjwa ibyaha biremereye nk ibyo bidafite ishingiro. Mu gihe umwanditsi w inkuru na we hari aho avuga ko yiboneye ingero z abasirikare boherejwe mu butumwa bw amahoro bahohotera abagore mu gace ka Bria, RDF ihamya ko ibyo bibazo byahise bishira ubwo abasirikare b u Rwanda boherezwaga muri ako gace. Itangazo rikomeza rigira riti:  Ikinyabupfura, isura nziza n imikorere izira amakemwa y Ingabo z u Rwanda mu butumwa bw amahoro ntibishidikanywaho.  Mu myaka 20 yose ishize, Ingabo z u Rwanda zoherezwa mu butumwa bw amahoro zagiye zisohozanya ubwo butumwa zahawe ubunyangamugayo no kubaha abasivili bashinzwe gucungira umutekano, cyane ko bijyanye no kubahiriza indangagaciro shingiro zo kubarinda no kubahiriza uburenganzira bwabo (R2P). Ubuyobozi bwa RDF bushimangira ko Ingabo z u Rwanda zitazatezuka ku gushyigikira ibikorwa byo kubungabunga amahoro n umutekano muri Repubulika ya Santarafurika n ahandi hose zoherezwa binyuze mu butumwa bw Umuryango w Abibumbye cyangwa mu bufatanye bw Ibihugu bw u Rwanda n ibindi bihugu.
link3334: Guverinoma y u Rwanda yahishuye ko ikomeje kugaragarizwa ibimenyetso bishimangira ubushake buke bwa Leta ya Repubulika Iharanira Demokarasi ya Congo (RDC) bwo guhashya umutwe w iterabwoba wa FDLR, washinzwe n abasize bahekuye u Rwanda muri Jenoside yakorewe Abatutsi mu 1994. Nyuma y imyaka 30 ishize Jenoside yakorewe Abatutsi yahitanye abasaga miliyoni imwe ihagaritswe, FDLR iracyahirahira igerageza guhungabanya umutekano w u Rwanda, ari na yo mpamvu rwashyizeho ingamba zitandukanye zigamije kurinda ubusugire bwarwo. Mu kiganiro na RBA, Minisitiri w Ububanyi n Amahanga n Ubutwererane Nduhungirehe Olivier Jean Patrick, yashimangiye ko mu gihe ingabo za RDC (FARDC) zihuje n uyu mutwe w iterabwoba ndetse hakaba hakorwa ibikorwa bya nyirarureshwa byo kuwurwanya, icyizere cy u Rwanda ari gike cyane mu kuwurandura burundu. Yavuze ko u Rwanda rwizera ko rufite inyungu ihambaye mu kugarura amahoro n umutekano mu Burasirazuba bwa Congo, ariko bidashobora kugerwaho mu gihe FDLR icyidegembya muri iki gihugu cy abaturanyi aho nta n ingamba zashyiriweho kwigiza abarwanyi bayo kure y u Rwanda. Minisitiri Nduhungirehe yagize ati:  [ ] Kuba icyizere ari gikeya ntabwo bivuze ko nta kizakorwa. Rwose twakwishima ari uko tubonye Congo na FARDC batunyomoje hakagira igikorwa, ariko ubungubu icyizere ni gike kubera ko tubazi. Tuzi neza ibyakozwe mu bihe bishize, ariko tukaba twizera ko uko byagenda kose kugira ngo ikibazo kiri hagati y u Rwanda na Congo gikemuke ari uko izi nyeshyamba zakoze Jenoside za FDLR zarandurwa burundu muri kariya Karere k Iburasirazuba bwa Congo.  Yemeje ko bazakomeza kwitabira ibiganiro by ubuhuza bibera i Luanda, bigamije kureba uko umwuka mubi urangwa hagatoi y u Rwanda na RDC wahoshwa binyuze mu gukuraho imbigamizi z umutekano muke haherewe mu mizi. Gusa ngo u Rwanda rutewe inkeke n uko Guverinoma ya RDC itavugisha ukuri ku byaganiriweho mu biganiro ndetse no kugaragaza ubushake buke mu gushyira mu bikorwa ibyemejwe n impande zombi zibifashijwe n umuhuza ari we Leta ya Angola. FDLR yitabira inama zipanga imirwano ya FARDC Imwe mu mpamvu nyamukuru ituma u Rwanda rubona bigoranye ko Guverinoma ya RDC itanga icyizere gisesuye cyo gushashya FDLR, ni uko ubufasha uwo mutwe uhabwa warenze kubaha intwaro n amafaranga, ahubwo ubu binjijwe mu ngabo z Igihugu, abayobozi ba FDLR bakaba bitabira inama zitegura imirwano mu Burasirazuba bwa RDC. Yakomoje ku gihe impuguke zari i Luanda zimaze kumvikana kuri gahunda yo kurwanya FDLR tariki ya 7 n iya 8 Kanama, hanyuma ku itariki ya 12 Kanama u Rwanda rukabona amakuru y uko habaye inama hagati y ubuyobozi bwa FARDC n ubuyobozi bwa FDLR muri Kivu y Amajyaruguru. Minisitiri Nduhungirehe ati:  Ni ukuvuga ko ibyo bari basinye, rwose babijugunye bakabishyira ku ruhande, bakikomereza imikoranire yabo. N ukwezi gushize na bwo habaye ikintu kijya gusa nk icyo, aho habaye operasiyo ya nyirarureshwa y ingabo za Congo yo kurwanya FDLR kandi bababwiye mbere, hari n amatsinda (unites) atagize icyo avuze  Yavuze ko kandi RDC itungurana kuko akenshi hasinywa amasezerano agomba gushyirwa mu bikorwa ariko akaba atubahirizwa ku kibuga aho tayeganyirijwe kubahirizwa. Ku itariki ya 12 Ukwakira, ba Minisitiri b Ububanyi n Amahanga b u Rwanda,RDC n Angola bahuriye  mu nama ya 5 y Abaminisitiri b Ibihugu bitatu yari igamije gukomeza ibiganiro byo kugarura umubano mwiza hagati y u Rwanda na RDC. Iyi nama yaje ikurikira iya 4 yabaye ku itariki 14 Nzeri, na yo yakurikiraga indi nama y impuguke yari yemeje inyandiko ihuriweho yo kurwanya umutwe wa FDLRno kureba ko u Rwanda rwakuraho ingamba rwafashe zo kurinda umutekano warwo. Iyo nama na yo yabanjirijwe n indi y impuguke zemeje uwo mugambi ku itariki ya 30 Kanama, ariko ku munsi nyir izina Minisitiri Nduhungirehe arawemeza ariko uwa RDC ntiyawemeza, ndetse ananga y uko habaho indi nama y impuguke yategura inyandiko y ibikorwa mu bya gisirikare bita  Concept of Operations (CONOPS).  Minisitiri Nduhungirehe ati:  Ni inyandiko inonosoye kurushaho ivuga ukuntu ibyo bikorwa bizakorwa. Icyo gihe rero ni ahongaho twari duhagaze, iyo nama ni aho twari duhagaze iyo nama nta mwanzuro ugaragara wafashwe icyo gihe.  Mu nama yabaye mu cyumweru gishize, ba Minisitiri batatu bemeranyijwe  ibintu bitatu ngirango by ingenzi birimo gukomeza gahunda yo guhagarika imirwano yashyizweho tariki ya 4 Kanama impande bireba zikayubahiriza, gukomeza umugambi uhuriweho wo kurwanya FDLR no kuvanaho zimwe mu ngamba z u Rwanda zo kurinda umutekano warwo. Muri iyi nama, gahunda yateguwe n impuguke yatewe utwatsi na RDC yahise izana gahunda yaypo itandukanye n ibyaganiriweho. Kubera amateka yo kwivuguruza, kuvuga ibinyoma no kutagira uruhande baherereyemo, u Rwanda rwasabye ko habanza hakaboneka ibikorwa bifatika biruha icyizere ko FDLR iri kurandurwa atari ibya nyirarureshwa.  [ ] Rero icyo gihe twarabishimangiye na bo bazana iyo gahunda (plan) yindi bifuza ko yashyirwa mu bikorwa, ntitwumvikana ahongaho, ariko icyo twumvikanye ni uko hari ibikorwa bigomba gukorwa muri iyo gahunda ndetse n ababishinzwe byo twabumvikanyeho. Icyo tutumvikanaho ni ikibanziriza ikindi n igikurikira. Rero twebwe twemeje ibyo bikorwa, turabyemeza noneho dushinga umuhuza ari we Angola gutegura ya nyandiko y ibikorwa bya gisirikare (CONOPs) nababwiraga.  Leta ya Angola yahawe  itariki ya 26 Ukwakira kugira ngo abe yumvise impande zombi hanyuma ategure iyo nyandiko yitezwe kuba yarngiye ku ya 30 Ukwakira noneho  yongere inonosorwe n impuguke mu by iperereza no mu bya gisirikare mbere yo kongera gushyikirizwa Inama y Abaminisitiri. Inama ya mbere y Abaminisitiri yabaye tariki 21 Werurwe uyu mwaka, Minisitiri Nduhungirehe akaba ashimangira ko inama za mbere zitagiye zitanga umusaruro bitewe n amananiza ya RDC ishyira hanze ibitakabaye bishyirwa hanze kandi na byo bikavugwa mu buryo buhabanye n ibyemejwe. Yemeje ko u Rwanda uko byagenda kose rwiyemeje gushaka amahoro, rukaba rwiteguye kwitabira ubutumire bwose bugamije gushakira umuti urambye ibibazo by umutekano muke mu Burasirazuba bwa RDC. Yashimiye Angola ikomeje kudacika intege mu gushyira imbaraga mu buhuza nubwo hazamo imbogamizi zirimo no guhagarika ibyemejwe nk ibyabaye ku ya 14 Nzeri ubwo nta mwanzuro wagezweho kubera guhagarika ibyari byemejwe.
link3335: U Rwanda rugiye kwakira inama ya 5 Nyafurika n inzego z umutekano zishinzwe kurwanya ibyaha bikorerwa ku Ikoranabuhanga (ACDF) n inama ya gatatu yo ku rwego rw Afurika y Iburasirazuba yiga ku buhangabunga amakuru y ikoranabuhanga no kuyahanahana. Muri izo nama aho abayobozi bazaganira ku buryo bwo guteza imbere ejo hazaza h Afurika mu bijyanye n ikoranabuhanga no gukorana n inzobera mu kurwanya ibyaha bikorerwa ku ikoranabuhanga n abashinzwe kubika amakuru mu buryo bw ikoranabuhanga. Ni inama y iminsi itatu iteganyijwe kubera Kigali Convention no muri Hotel Park Inn kuva tariki ya 16 kugera ku ya 18 Ukwakira 2024. Muri izo nama zombi, hari ibibazo bizaganirwaho hashakwa umuti wabyo birimo uburyo bwo gufatanya mu guhanga n ibyaha bikorwa mu buryo bw ikoranabuhanga, gusuzuma imbogamizi zirimo mu ikoreshwa ry ubwenge buhangano, no gukoresha ikoranabuhanga rihambaye. Haza kandi kurinda ibikorwa remezo, kunoza uburyo bwambukiranya imipaka bwo guhanahana amakuru, gushyiraho amategeko amwe mu kurwanya ibyaha bikorerwa ku ikoranabuhanga no gusigasira amategeko yashyizweho. Ni inama zombi zateguwe n Ikigo cy Igihugu gishinzwe kurwanya ibyaha bikorerwa ku Ikoranabuhanga (NCSA), zikaba zibaye mu gihe u Rwanda ruri  mu gihe cy ukwezi k ubukangurambaga bwo kurwanya ibyaha bikorerwa kuri murandasi aho abaturage bakangurirwa kubirwanya. Ubwo bukangurambaga bugamije kwigisha inzego za Leta n iz abikorera uko bahangana n ibyaha bikorwa hisunzwe ikoranabuhanga no kumenya uburyo bwiza bwo guhangana na byo. Abazitabira izo nama bazaganira uko hakurwaho inzitizi zose zatuma ibihugu bidakorana mu kurwanya ibyaha bikorerwa ku ikoranabuhanga Bazanaganira kandi ku buryo bwo kunoza imikoranire y ibihugu mu guhanga n ibyaha by ikoranabuhanga, kubaka umuco wo gukorana bya hafi ndetse no gutanga amakuru y uko ibyo byaha bikorwa yaba ku bantu ku giti cyabo n ibigo bitandukanye. Iyo mikoranire y ibihugu by Afurika yitezweho gufasha ihuriro ry inzobere mu by umutekano zirwanya ibyaha byo ku ikoranabuhanga n abashinzwe kurinda amakuru no kuyakwirakwiza. Uzaba n umwanya mwiza wo gushyira mu bikorwa uko kurwanya ibyo byaha  no kurinda amakuru ari mu buryo bw ikoranabuhanga. Inzobere mu kurwanya ibyaha bikorewe ku ikoranabuhanga zizitabira, inama ya ACDF, zibarirwa muri 400 baturutse mu bihugu 50 byo ku Isi baganira ku bufatanye mu kurwanya ibyaha bikorerwa ku ikoranabuhanga. Inama y abarinda amakuru y ikoranabuhanga izahuriza hamwe abarenga 70 bo mu bihugu by Afurika y Iburasirazuba, muri Minisiteri z Ikoranabuhanga zitandukanye, ibigo bishinzwe gushyiraho amategeko n ibishinzwe kubungabunga amakuru y ikoranabuhanga.
link3336: Perezida Paul Kagame akaba n Umugaba w Ikirenga w Ingabo z u Rwanda yagize Maj.Gen. Alex Kagame Umugaba Mukuru w Inkeragutabara naho Maj. Gen. Andrew Kagame agirwa Umuyobozi wa Diviziyo ya Mbere muri RDF ikorera mu Mujyi wa Kigali no mu Ntara y Iburasirazuba. Maj Gen. Andrew Kagame wagizwe Umuyobozi wa Diviziyo ya mbere ikorera mu Mujyi wa Kigali no mu Ntara y Iburasirazuba yari asanzwe ari Umugaba Mukuru wungirije w Inkeragutabara akaba asimbuye Maj. Gen Emmy Ruvusha uherutse kugirwa umuhuzabikorwa w ibikorwa by inzego z umutekano z u Rwanda muri Mozambique. Maj Gen Alex Kagame yari amaze umwaka ayoboye ibikorwa by Inzego z Umutekano z u Rwanda muriMozambique. Maj. Gen. Alex Kagame asimbuye Maj Gen. (Rtd) Amb. Frank Mugambage. Maj Gen. Alex Kagame ni umwe mu basirikare bakuru bagize uruhare mu rugamba rwo kubohora Igihugu. Yinjiye mu gisirikare mu 1987, bivuze ko afite ubunararibonye bw imyaka 36. Yayoboye Diviziyo nyinshi zitandukanye n izindi nzego za gisirikare. Zimwe muri zo harimo ko muri Gashyantare 2016 yagizwe Umuyobozi w Ingabo zishinzwe kurinda Umukuru w Igihugu n abandi bayobozi bakuru. Mbere y uko yoherezwa mu kazi mu Ntara ya Cabo Delgado, yayoboraga Diviziyo ya gatatu mu Gisirikare cy u Rwanda [Mu Burengerazuba bw Igihugu] gusa mbere yaho yayoboye n iya Kabiri [Mu Majyaruguru] ndetse n iya kane [Mu Majyepfo] mu bihe bitandukanye. Yize amashuri atandukanye ya gisirikare yaba imbere mu gihugu no mu mahanga. Hanze y u Rwanda, yize muri Kenya amasomo ajyanye no Kuyobora Ingabo [Military Command course] ayakomatanya n asanzwe aho yakuye Impamyabumenyi mu Mibanire Mpuzamahanga [International Relations]. Yize no mu Bushinwa, aho bwa mbere yamaze amezi atatu yiga ibijyanye no kuyobora Ingabo [Command Course]. Yasubiyeyo ahamara umwaka yiga muri Kaminuza ya Gisirikare mu Bushinwa ahakura Impamyabumenyi y Icyiciro cya Gatatu cya Kaminuza [Masters] mu masomo y Ubumenyi mu bya Gisirikare [Military Science]. Maj Gen. Alex Kagame ni umugabo wubatse, ufite umugore n abana batatu.
link3337: Perezida Paul Kagame yihanganishije umuryango, inshuti, Perezida w Afurika y Epfo n abaturage nyuma y urupfu rwa Tito Mboweni, wigeze kuba Minisitiri w Imari muri Afurika y Epfo Nyakwigendera Tito Mboweni yigeze no kuba Guverineri wa Banki Nkuru muri icyo gihugu, yitabye Imana ku myaka 65. Mu Butumwa yashyize ku rukuta rwe rwa X, Umukuru w Igihugu Paul Kagame yavuze ko Mboweni yaharaniye ukwihuza kw Afurika, anashima umusanzu we mu mavugurura y Umuryango w Afurika Yunze Ubumwe. Nyakwigendera  Mboweni yaherukaga mu Rwanda muri Kanama uyu mwaka mu muhango wo kurahira wa Perezida Paul Kagame. Inkuru y urupfu rwa Tito Mboweni, wabaye Minisitiri w imari, wanabaye Guverineri wa Banki y Igihugumuri Afurika y Epfo  yamenyekanye ku mugoroba w ejo hashize ku wa Gatandatu ishyizwe hanze n Ibiro by Umukuru w igihugu. Perezida wa Afurika y Epfo, Cyril Ramaphosa, yababajwe n urupfu rwa Tito Mboweni kuko yari  umuyobozi n umunyagihugu wakoreye igihugu nk umuntu uharanira inyungu  no kurengera uburenganzira bw abakozi. Ati:  Urupfu rwe rurababaje, kubera ko yari umuntu ufite imbaraga, yubahwa cyane kubera ubwitange bwe ndetse n ubwitange yagize mu guhindura ubukungu muri Afurika y Epfo.
link3338: Kuri uyu wa Gatandatu tariki ya 12 Ukwakira 2024, Abaminisitiri b Ububanyi n Amahanga b Ibihugu by u Rwanda, Angola na Repubulika Iharanira Demokarasi ya Congo (RDC), bongeye guhurira i Luanda muri Angola mu nama yiga ku bibazo by umutekano muke mu Burasirazuba bwa RDC. Ibinyujije ku mbuga nkoranyambaga zayo, Minisiteri y Ububanyi n Amahanga muri Angola yagize iti:   Minisitiri w Ububanyi n amahanga, kuri uyu wa Gatandatu tariki ya  12 Ukwakira 204, i Luanda, aragira indi nama y abaminisitiri b ibihugu bitatu, yiga ku kugarura amahoro n umutekano mu Burasirazuba bwa Repubulika Iharanira Demokarasi ya Congo.  Inama y aba baminisitiri ije ikurikira indi y abo yabahuje tariki ya 14   Nzeri 2024, na bwo ikaba yarabereye muri Angola, biga ku kibazo cy umutekano muke mu Burasirazuba bwa RDC. Ni inama yaje ikurikira imyanzuro yafatiwe mu nama yari yarabereye i Luanda tariki ya 21 Werurwe 2024, y abashinzwe ubutasi muri ibyo bihugu bitatu. Icyo gihe bemeranyije ko imirwano ibera mu Burasirazuba bwa RDC ihagarara, umutwe witwaje intwaro wa FDLR ugasenywa. Ni igitekerezo cyo gusenya FDLR cyatanzwe n Intumwa za Guverinoma ya RDC, nyuma yaho zishyikiriza Perezida Jo o Louren o wa Angola, umuhuza muri iki kibazo, igenamigambi ry uko bizakorwa. Tariki ya 31 Nyakanga 2024, Abaminisitiri bongeye guhura, basesengura uburyo RDC yerekanye ko izasenyamo FDLR. Muri iyo nama, hafashwe undi mwanzuro w uko imirwano hagati y impande zishyamiranye mu Burasirazuba bwa RDC ihagarara guhera tariki ya 4 Kanama 2024 mu gihe ibiganiro byagombaga gukomeza. U Rwanda rukomeje kugaragaza ko rubangamiwe n umutwe w Iterabwoba wa FDLR mu bihe bitandukanye wagiye uruhungabanyiriza umutekano. Ni umutwe wiganjemo abagize uruhare muri Jenoside yakorewe Abatutsi mu 1994. Uwo mutwe kandi wafatiwe ibihano n Umuryango w Abibumbye (UN), kubera ibikorwa by ingengabitekerezo ya Jenoside ugaragaza ndetse n imvugo z urwango zibasira Abanyekongo bo mu bwoko bw Abatutsi, ndetse ukaba ufatanya n ingabo za RDC kurwanya umutwe w inyeshyamba za M23 mu mirwano ikomeje kubera mu Ntara ya Kivu y Amajyaruguru. Guverinoma y u Rwanda itangaza ko umutwe wa FDLR ari umutwe utabangamiye umutekano w u Rwanda gusa ahuwo uhangayikishije n Akarere k Ibiyaga Bigari muri rusange.
link3339: Ambasaderi w u Rwanda mu Muryango w Abibumbye, Ernest Rwamucyo yongeye kubwira Akanama ka Loni gashinze umutekano ku Isi, ko Repubulika Iharanira Demokarasi ya Congo idakwiye gukomeza gutwerera u Rwanda ibibazo byayo. Ibi Ambasaderi Rwamucyo yabigarutseho ubwo yari mu Kanama k Umutekano k Umuryango w Abibumbye mu kiganiro cyibanze ku mutekano mu Burasirazuba bwa Kongo. Ibi ni ibibazo Ambasaderi w u Rwanda avuga ko bishingiye ku mutwe w iterabwoba wa FDLR ugizwe n abasize bakoze Jenoside yakorewe Abatutsi mu Rwanda, aho yagaragaje impungenge ikomeje kubibwa n uyu mutwe n abawushyigikiye mu karere. Yagize ati:  Aho bibera bibi ni uko bimwe bitera amakimbirane harimo n ivangura rishingiye ku moko bituruka ku mitwe yitwaje intwaro yaturutse hanze nk umutwe wa FDLR ikomeje guteza umutekano muke mu karere.  Umutwe wa FDLR ugizwe n abantu basize bakoze Jenoside yakorewe Abatutsi mu Rwanda, ni umutwe umaze igihe kinini mu Burasirazuba bwa kongo, FDLR n indi mitwe iyishamikiyeho nka Mai Mai n indi mitwe niyo zingiro ry umutekano muke muri Congo. Agira ati:  Igiteye impungenge ni ingengabitekerezo ya Jenoside irimo gukwirakwizwa n umutwe w iterabwoba wa FDLR mu baturage ba Congo, ikaba ishyigikiwe n indi mitwe nka Nyatura, PAREKO, Wazalendo n indi mitwe y Abarundi iri muri aya amakimbirane.  Ambasaderi Rwamucyo kandi yagaragaje ko Repubulika Iharanira Demokarasi ya Congo idakwiye guhora ishinja u Rwanda kuba nyirabayazana w ibibazo by umutekano muke ifite. Ati:  Repubulika Iharanira Demokarasi ya Congo igomba kwirengera ibi bibazo, igomba kwita ku bwumvikane buke buri imbere mu gihugu n abaturage bayo. Umutwe wa M23 ugizwe ahanini n abavuga ururimi rw Ikinyarwanda ni abaturage ba Congo, DRC ntaho yahungira uku kuri, gufite gihamya, bafite ibyifuzo byatumye bahaguruka barwanira uburenganzira bwabo birareba Leta yabo ya Congo. Ndashaka gushimangira ko umutwe wa M23 uriho ubu utaturutse mu Rwanda ujya muri Congo, ahubwo waturutse muri Uganda, ukuri ni uko umutwe wa M23 umaze gutsindwa muri 2013 waje mu Rwanda wakwa intwaro ushyirwa mu Burasirazuba bw u Rwanda ku mupaka w u Rwanda na Tanzania aha hari ibirometero birenga 100 uvuye ku mubaka wa Kongo n aho aba bari bashyizwe, ibi byakozwe ku bushake kugira ngo bajye kure y aho bahungabanya umutekano w iki gihugu.  Yavuze ko intwaro zabo zashyikirijwe Leta ya Congo ku mugaragaro kandi ko ibi byose bifite ibihamya ariko hakibazwa impamvu bigaruka bikaba ikibazo cy u Rwanda. Yagaragaje ko DRC igomba guhagarika kwegeka ibibazo byayo k u Rwanda ahubwo ikagira uruhare mu gukemura ibibazo byayo biri imbere mu gihugu. Mu bihe bitandukanye Leta y u Rwanda yagiye igaragaza ko ishyigikiye ibiganiro bya Angola bigamije gukemura ikibazo kibangamiye umutekano w akarere guhera mu mizi, ariko kugeza magingo aya Repubulika Iharanira Demokarasiya Kongo yakomeje gukoresha amayeri ngo iburizemo iyi gahunda ubusanzwe yagatanze umuraruro ku mutekano mu karere.
link3340: Minisitiri w Ububanyi n Amahanga n Ubutwererane, Olivier Jean Patrick Nduhungirehe, mu gitondo cyo kuri uyu wa Kane tariki 10 Ukwakira 2024 yakiriye mu biro bye Charlotte Helminger, umuyobozi muri Ambasade ya Luxembourg mu Rwanda. Ubutumwa bwa Minisiteri y Ububanyi n Amahanga n Ubutwererane buri ku rubuga rwa X rwahoze ari Twitter, bugaragaza ko aba bayobozi bombi baganiriye ku ngingo zitandukanye zirimo no guteza imbere umubano w ibihugu byombi, u Rwanda na Luxembourg. Minisiteri y Ububanyi n Amahanga n Ubutwererane yagize iti:  Minisitiri Olivier Nduhungirehe yagiranye ibiganiro na Charlotte Helminger, umuyobozi ushinzwe imirimo ya Ambasade ya Luxembourg mu Rwanda, bigamije guteza imbere amahirwe yarushaho kunoza umubano w ibihugu byombi.  Ibihugu byombi bisanzwe bifitanye umubano mwiza n ubutwererane. Mu Ukwakira mu 2021, Leta y u Rwanda n iki gihugu cyo mu Burengerazuba bw u Burayi, byashyize umukono ku masezerano y ubufatanye agamije guteza imbere imikorere y Ihuriro ry Imari Mpuzamahanga rya Kigali rizwi nka  Kigali International Financial Center . Ayo masezerano yari agamije guteza imbere Ihuriro ry Imari Mpuzamahanga rya Kigali, haba mu bijyanye no kubaka ubushobozi bw abakozi, kubaka ubushobozi mu bijyanye n imikorere kugira ngo iryo huriro rishobore kuzamuka rigere ku rwego mpuzamanga. U Rwanda na Luxambourg bisanganywe umubano mwiza mu zindi nzego zitandukanye, iki gihugu kikaba gisanganywe ubunararibonye mu by Imari. Ibihugu byombi bifitanye n andi masezerano agamije gukumira magendu no kunyereza imisoro.
link3341: Kuri uyu wa Gatatu  Minisitiri w Ububanyi n Amahanga, Amb. Olivier Nduhungirehe, yahagarariye u Rwanda mu gusinya masezerano 12 y imikoranire  na  Guinea-Conakry, mu nzego zinyuranye zirimo ubukerarugendo, ubuhinzi, ingufu, guteza imbere ibyoherezwa mu mahanga, guteza imbere ibyanya byahariwe inganda n ibindi. Ku ruhande rwa Guinea-Conakry, aya masezerano yashyizweho umukono na Minisitiri w Ububanyi n Amahanga w iki guhugu Dr. Morissanda Kouyate. Minisitiri Nduhungirehe yagize ati:  Ubufatanye buri hagati  ibihugu byombi ushingiye ku bwumvikane n imikoranire igamije kuzana inyungu.  U Rwanda na Guinea-Conakry bisanzwe bifitanye umubano mu bya dipolomasi ndetse byasinye amasezerano atandukanye y ubufatanye. Mu bihe bitandukanye, Perezida wa Repubulika Paul Kagame yagiye agenderana na mugenzi we Gen Mamady Doumbouya aho bagiranye ibiganiro byavuyemo ingamba zigamije kurushaho kwimakaza ubutwererane bw ibihugu byombi. Kuva mu 2023 u Rwanda na Guinea- Conakry bifitanye umubano wihariye mu ngeri zirimo ikoranabuhanga, ubukungu, umutekano, ubuhinzi, ubucukuzi bw amabuye y agaciro n umuco. Mu biganiro Abakuru b Ibihugu bagiye bagirana, bagaragazaga ko himakajwe ubufatanye bugamije guteza imbere abaturage b ibihugu byombi. Mu mwaka wa 2023 Guinea-Conakry yatangaje ko yafunguye Ambasade yayo mu Rwanda, nyuma y amezi make Souleymane Savane agenwe nka Ambasaderi wayo wa mbere w icyo gihugu mu Rwanda, ndetse mu 2016 Perezida kahgame yambitswe umudali w icyubahiro uruta indi muri Guinea, uzwi nka  Grand Croix , kubera ibikorwa by ubutwari yagaragaje.
link3342: Kuva kuri uyu wa Kabiri tariki ya 8 Ukwakira 2024, Intumwa Yihariye y Umuryango w Ubumwe bw Ibihugu by Iburayi (EU) mu Karere k Ibiyaga Bigari Amb. Johan Borgstam, aratangira uruzinduko rw akazi mu bihugu by u Rwanda na Repubulika Iharanira Demokarasi ya Congo (RDC). Ni uruzinduko rugamije gushakira umuti ikibazo cy umwuka mubi uri hagati y ibihugu byombi, ushingiye ku bibazo by umutekano muke Aruhera muri RDC, aho biteganyijwe ko azahura n intumwa z Umuryango w Abibumbye, n intumwa nkuru ya Perezida Felix Tshisekedi ku mu Biganiro by i Luanda ndetse n abahagarariye imiryango inyuranye yo mu Karere. Ambasaderi Johan kandi biteganyijwe ko azanagirana ibiganiro na Perezida Tshisekedi ku bibazo byatumye habaho ubwumvikane buke hagati y igihugu cye n u Rwanda. Uwo mudipolomate azasoza uruzinduko rwe muri RDC tariki ya 10 Ukwakira 2024, hanyuma arukomereze mu Rwanda aho bitaganyijwe ko azaganira na bamwe mu bayobozi bakuru b Igihugu. Ambasaderi Johan yashyizweho na EU ngo ayibere intumwa yihariye mu Karere k Ibiyaga Bigari, afite ubutumwa bwo gufasha imbaraga zose zishyirwamo mu buhuza bw Akarere igamije amahoro by umwihariko binyuze mu masezerano ya Angola n aya Nairobi muri Kenya. Borgstam yatangiye izi nshingano tariki ya 1 Nzeri 2024. EU yamusabye gutanga umusanzu wo gukemura umwuka mubi uri mu Karere k Ibiyaga Bigari, bishingira ku kurandura impamvu nyirizina zitera umutekano muke. Ku wa Mbere tariki ya 7 Ukwakira 2024, Ambasaderi Johan yagiriye uruzinduko muri Angola, yakirwa na Minisitiri w Ububanyi n Amahanga, T te Ant nio. Mu byo baganiriyeho harimo intambwe imaze guterwa mu biganiro bya Luanda.
link3343: Perezida Paul Kagame yagiranye ibiganiro na Perezida w u Bufaransa Emmanuel Macron ku bijyanye n umubano hagati y ibihugu byombi banakomoza ku kibazo cy umutekano muke bigaragara mu Karere, by umwihariko mu Burasirazuba bwa Congo. Ni ibiganiro bagiranye kuri uyu wa Gatandatu tariki ya 5 Ukwakira 2024 ubwo hasozwaga inama ya 19 y Umuryango w Ibihugu bikoresha Ururimi rw Igifaransa (OIF) yaberaga i Paris mu Bufaransa yitabiriwe n Abakuru b Ibihugu na za Guverinoma bahuriye muri uwo Muryango. Mu biganiro, Perezida Kagame yagiranye na Macron byibanze ku mubano w ibihugu byombi n inzego z ingenzi z imikoranire bifatanyamo, ndetse banakomoje ku bikeneye gukorwa mu kurandura burundu ibibazo biteza umutekano muke mu Karere, binyuze mu bikorwa bifatika no gushyigikira inzira z ibiganiro byatangiye hagamijwe kugarura amahoro mu Karere. Umunyamabanga Mukuru wa OIF, Louise Mushikiwabo yavuze ko uwo Muryango ugiye kurushaho guha umwanya ukwiye urubyiruko rukarushaho kugira uruhare mu iterambere ry ibihugu. Yagize ati:  Iyi minsi ibiri ikomeye yibanze ku rubyiruko n ibibazo birwugarije kandi igaragaza ko ururimi rw Igifaransa rwakomeza guhuza abantu.  Yavuze kandi ko ururimi rw Igifaransa rufasha abantu kuganira, gushyikirana  ndetse n ibindi bihugu bisaba kuwinjiramo. Yagize ati:  Uru rurimi ni rwo rudufasha kurushaho kuganira ku bibazo by ingutu bya politiki n umutekano byugarije umuryango wacu bityo tukabasha kuganira byuzuye nta gucikamo ibice. Umuryango wacu wivuguruye ukomeje kugenda urushaho gukurura benshi no kugira ijambo, ni muri urwo rwego twafashe umwanzuro ku busabe bwinshi bw ibihugu bishaka kuwinjiramo none byavuye ku bihugu by ibinyamuryango 88 bigera kuri 93.  Mu gusoza iyo nama kandi mu myanzuro yafatiwemo harimo uwo kuba, OIF yasabye ko umugabane w Afurika wahabwa imyanya ibiri ihoraho mu Kanama k Umutekano k Umuryango w Abibumbye ndetse no kkugira icyakorwa ngo hagaruke amahoro mu bihugu bya Palestina na Ukraine. Iyi nama yitabiriwe n Abakuru b Ibihugu na Guverinoma barenga 100. Inama itaha y Abakuru b Ibihugu na za Guverinoma bihuriye muri OIFizabera mu gihugu cya Cambodge mu 2026.
link3344: Ingabo z u Rwanda ziri muri batayo ya RWANDA BATTLE GROUP VI n iya RWAMED IX, ziri mu butumwa bw Umuryango w Abibumbye (UN) bwo kugarura amahoro n umutekano muri Santarafurika (MINUSCA) zambitswe imidali na UN zishimirwa ubwitange bwazo mu kugarura amahoro muri icyo gihugu. Kwambikwa iyo midali byakorewe mu gace ka Bria, muri Perefegitura ya Haut-Kotto. Umuyobozi wa MONUSCA, Brig Gen Ndour Simon yashimiye cyane ingabo z u Rwanda kubera ubunyamwuga bwazo, kugira ikinyabupfura no gukora ibikorwa byiza. Yashimiye batayo ya Rwanda Battle Group VI ko yagize uruhare rukomeye mu kugarura amahoro mu duce twa Bria, Quadda na Sam Ouandja ndetse anashimira RWAMED IX ku bikorwa by ubuvuzi baha abakozi ba UN n abaturage muri rusange. Col Dr Rurangwa Th og ne, umuyobozi wa RWAMED IX, yagaragaje uko izo ngabo zakoze ibikorwa bitandukanye byo kugarura amahoro, kuva zoherejwe muri icyo gihugu, mu Kuboza 2023. RWANDA BATTLE GROUP VI zikora uburinzi, gucunga umutekano, bagakora ibikorwa byo kubungabunga ikiremwamuntu, mu gihe RWAMED IX zavuye abantu basaga 1 713 barimo 31 babazwe uburwayi butandukanye. Muri ibyo birori byabaye ku wa Gatanu tariki 4 Ukwakira ingabo z u Rwanda ziri mu butumwa bw amahoro zagaragaje imbyino gakondo z umuco nyarwanda.
link3345: Ku mugoroba wo ku wa Gatanu tariki ya 4 Ukwakira 2024, Perezida Kagame yakiriye mugenzi we wa Gabon, Brice Oligui Nguema. Ibiro by Umukuru w Igihugu Village Urugwiro byatangaje ko abo Bakuru b Ibihugu bombi baganiriye ku gukomeza kubaka umubano hagati y u Rwanda na Gabon. Abo bayobozi bari bitabiriye Inama ya 19 y Abakuru b Ibihugu na za Guverinoma b Ibihugu byo mu Muryango w Ibihugu bikoresha Ururimi rw Igifaransa (OIF) irimo kubera i Paris mu Bufaransa. U Rwanda na Gabon ni ibihugu bisanzwe bifitanye imikoranire n ubuhahirane binyuze mu bwikorezi bwo mu kirere, Sosiyete Nyarwanda ya RwandAir ikorera ingendo i Libreville mu Murwa Mukuru wa Gabon. Ibihugu byombi byasinyanye amasezerano y imikoranire mu 1976, aza kuvugururwa mu 2010. Ni mu gihe kandi Urugaga rw Abikorera mu Rwanda n inzego zo muri Gabon bateganya kunoza imikoranire yo gutangira kuhakorera ubucuruzi nk inzira yo guteza imbere ibikorerwa mu Rwanda no guhanga imirimo myinshi. Gabon ni igihugu gikungahaye ku bucukuzi bwa peteroli, ubucuruzi bw imbaho n amabuye y agaciro.
link3346: Kuri uyu wa Gatanu tariki ya 4 Ukwakira 2024, mu Mujyi wa Villers-Cotter ts mu Bufaransa, Perezida Paul Kagame na Madamu Jeannette Kagame, bifatanyije n abandi Bakuru b Ibihugu n aba za Guverinoma mu gutangiza inama ya 19 y Ibihugu bikoresha Ururimi rw Igifaransa (OIF). Bakiriwe na Madamu Louise Mushikiwabo, Umunyamabanga Mukuru wa OIF ndetse na Perezida w u Bufaransa Emmanuel Macron. Perezida w u Bufaransa, Emmanuel Macron, yavuze ko Igifaransa ari Ururimi rwakomeje kwaguka no kwakira amagambo mashya avuye mu yindi mico atanga urugero rw inshinga  techniquer  yaturutse ku mvugo gutekinika ikoreshwa mu Rwanda. Yabitangaje ubwo yatangizaga ku mugaragaro Inama ya 19 y Abakuru b Ibihugu na za Guverinoma z Umuryango w Ibihugu bikoresha Ururimi rw Igifaransa. Perezida Macron yibukije ko Igifaransa gifasha guhahirana no gukorana ubucuruzi ndetse no gutangiza imishinga cyangwa guhanga udushya. Yashimangiye ko uru rurimi rwifashishwa mu gutanga ubumenyi no kwigisha, bityo ko rugomba kwigishwa hamwe n izindi ndimi. Umunyamabanga Mukuru wa OIF Louise Mushikiwabo, yavuze ko Francophonie ishyira imbere imikoranire n izindi ndimi kandi ntigomba kwitiranwa na politiki ya kera y u Bufaransa muri Afurika. Yibukije ko Francophonie ishishikajwe no gufatanya n ibihugu kurwanya ikwirakwizwa ry amakuru y ibihuha hirya no hino. Abitabiriye iyo nama baraganira ku ngingo zitandukanye zirimo guhanga udushya no gutekereza ku mishinga ishobora gufasha ibihugu bihuriye muri uwo muryango gutera imbere. Muri iyo nama kandi biteganyijwe hazakirwamo abanyamuryango bashya basabye kwinjira muri uwo muryango barimo Igihugu cya Ghana cyasabye kuba umunyamuryango cyari ari indorerezi, mu gihe igihugu cya Angola cyo cyasabye kwinjiramo nk indorerezi. Uruzinduko rw rw iminsi 3 mu Bufaransa rwatangiye ku wa Kane tariki ya 3 Ukwakira, rukazasozwa ku ya Gatandatu ku ya 5 Ukwakira, ubwo hazasozwa iyo nama y iminsi ibiri. Ni inama yateguwe n Umunyamabanga Mukuru wa OIF Madamu Loise Mushikiwabo afatanyije na Perezida w u Bufaransa Emmanuel Macron. Iyi nama yanitiriwe Umujyi wa Villers-Cotter ts (Villers-Cotter ts Summit), ifite insanganyamatsiko igira iti:  Rema, Hanga Ibishya kandi Ukore Ubucuruzi mu Gifaransa , ikaba yitezweho kwibanda ku guhangira imirimo urubyiruko. Uyu mujyi ni wo watangarijwemo ko Igifaransa kiba kibaye ururimi rwemewe mu Bufaransa, mu mwaka wa 1539 rusimbuye Ikilatini cyarubyaye. Mu masaha y umugoroba wo kuri uyu wa Gatanu Perezida Kagame, na Madamu Jeannette Kagame bazifatanya n abandi banyacyubahiro mu muhango wo gusangira iby umugoroba wateguwe na Perezida w u Bufaransa, Emmanuel Macron na Madamu Brigitte Macron mu Ngoro ya Perezida  lys e. Ku munsi wa Kabiri w inama, biteganyijwe ko Perezida Kagame azitabira ibiganiro nyunguranabitekerezo bizibanda ku kuvugurura ubufatanye mpuzamahanga, bizayoborwa na Perezida Macron uzanagirana n abayobozi ibiganiro bibera mu muhezo. Biteganywa kandi ko inama izasoza hemejwe amasezerano yitiriwe Villers-Cotter ts azakomeza kuyobora imikoranire y ibihugu bihurira muri OIF. Iyi nama yitabiriwe n Abakuru b Ibihugu na Guverinoma barenga 100, aho bishimira intsinzi y ururimi rw Igifaransa mu ruhando mpuzamahanga, ishyirwaho ry umunsi mpuzamahanga wahariwe urwo rurimi tariki ya 20 Werurwe n ibindi byiza uru rurimi rugeza ku batuye Isi. Muri iyi nama kandi hazatangirizwa Iserukiramuco ry Umuryango wa Francophonie rifite insanganyamatsiko, igira iti:  Kubaka Isi irushaho kuba Nziza , n amarushanwa yo kuririmba mu rurimi rw Igifaransa azakorerwa ku mbuga nkoranyambaga. Iserukiramuco rya Francophonie ryitezwe gukorerwa mu bihugu bisaga 40 bihuriye muri uyu Muryango ndetse n imiryango cyangwa ibigo bisaga 400, mu kurushaho gusubiza ubuzima imiterere y uyu muryango n imbaraga ufite mu guhindura Isi. Ni iserukiramuco rizagaragarizwamo umumaro w uyu muryango mu gutanga ibisubizo ku bibazo byugarije Isi bihangwa n abantu batandukanye by umwihariko urubyiruko rukoresha Igifaransa.
link3347: Kuri uyu wa Gatanu tariki ya 4 Ukwakira 2024, Abasenateri batoye Biro za Komisiyo zihoraho muri Sena n abagize Komite igenzura imikorere ya Sena, imyitwarire, imyifatire n ubudahangarwa bw Abasenateri. Senateri Dr. Usta Kaitesi, yatorewe kuba Perezida wa Komisiyo ya Politike n Imiyoborere muri Sena n amajwi 25, na ho ku mwanya wa Visi Perezida wa Komisiyo hatowe Senateri Uwera Pelagie wagize amajwi 26. Abagize Komisiyo ya Politiki n Imiyoborere: Hon. Bideri John Bonds Hon. Havugimana Emmanuel Hon. Kaitesi Usta, Hon. Mukakarangwa Clothilde Hon. Ngarambe T lesphore Hon. Uwera P lagie. Nsengiyumva Fulgence yatorewe kuba Perezida wa Komisiyo y Iterambere ry Ubukungu n Imari agize amajwi 26, na ho ku mwanya wa Visi Perezida hatorwa Senateri Dr. Nyinawamwiza Leatitia agize amajwi 26. Abagize Komisiyo y Iterambere ry Ubukungu n Imari ni Hon. Mugisha Alexis Hon. Mukabalisa Donatille Hon. Mureshyankwano Marie Rose Hon. Nsengiyumva Fulgence, Hon. Nyinawamwiza Laetitia, Hon Uwimbabazi Penine. Senateri Murangwa Ndangiza Hadija yatorewe umwanya wa Perezida wa Komisiyo y Ububanyi n Amahanga, Ubutwererane n Umutekano, agize amajwi 26. Visi Perezida w iyi Komisiyo yabaye Senateri Rugira Amandin na we wagize amajwi 26. Senateri Murangwa yavuze ko mu myaka itanu yari amaze muri Sena yabaye muri iyi komisiyo kandi bageze ku musaruro mwiza, akumva no muri iyi manda yiteguye gukomeza gutanga umusanzu we akoresheje imbaraga ze zose. Senateri Rugira Amandin yagaragaje ko mu mirimo yakoze yabaye umudipolomate, aho imyaka ine yayimaze ari Umunyamabanga Uhoraho muri Minisiteri y Ububanyi n Amahanga, indi ayimara ari ambasaderi w u Rwanda mu bihugu bitandukanye birimo RDC, u Bubiligi, Zambia na Malawi. Abagize Komisiyo y Ububanyi n Amahanga Ubutwererane n Umutekano: Hon. Gahamanyi Bibiane Mbaye Hon. Murangwa Ndangiza Hadidja Hon. Nyirasafari Esp rance Hon. Rugira Amandin Hon. Uwizeyimana Evode. Sena y u Rwanda igira Abasenateri 26, muri bo 20 barahiriye inshingano ku ya 26 Nzeri 2024, biyongeraho batandatu bakiri muri Sena y u Rwanda bazarangiza manda yabo mu mwaka utaha wa 2025.
link3348: Kuri uyu wa Gatanu tariki ya 4 Ukwakira 2024, Minisitiri w Intebe Dr. Eduard Ngirente, yahagarariye Perezida wa Repubulika Paul Kagame, mu muhango wo kwizihiza imyaka 200 Ubwami bwa Lesotho bumaze bubayeho, n imyaka 58 bumaze bubonye ubwigenge. Ni ibirori byabereye i Maseru, byashimangiye ishema ry abaturage b icyo gihugu mu kuzirikana igihe gishize gishinzwe n Umwami Moshoeshoe I wabaye uwa mbere wakiyoboye. Uru ruzinduko rwa Minisitiri w Intebe Dr. Ngirente, rubaye mu gihe ibihugu byombi bikomeje kwagura umubano n ubutwererane mu bya Dipolomasi. Tariki ya 14 Ukuboza 2022, mu Mujyi wa Washington DC, muri Leta Zunze Ubumwe z Amerika Perezida Kagame, yagiranye ibiganiro na Lt Samuel Ntsokoane Matekane, Minisitiri w Intebe w Ubwami bwa Lesotho, byibanze ku guteza imbere umubano mwiza hagati y ibihugu byombi cyane cyane mu bucuruzi no guteza imbere ishoramari. U Rwanda na Lesotho byatangiye kugirana umubano mu 1983, ukaba ushingiye ku gusurana n amasezerano y imikoranire itandukanye yasinywe ku mpande zombi. Mu 2013, u Rwanda na Lesotho byasinye amasezerano y ubufatanye agamije kujya bihana amakuru n ubumenyi bijyanye no guteza imbere imiyoborere myiza. Ni mu gihe kandi muri Kanama 2021, Polisi y u Rwanda n iya Lesotho basinyanye amasezerano y ubufatanye mu bintu bitandukanye. Aya masezerano akubiyemo ibijyanye n ubufatanye mu kurwanya ibyaha nk iterabwoba, ikwirakwira ry ibiyobyabwenge, kurwanya ibyaha byambukiranya imipaka harimo ibijyanye no kubaka ubushobozi bwa Polisi zombi no gusangira amakuru n ubundi bunararibonye mu by umutekano. Muri aya masezerano kandi harimo ibijyanye no guhanahana amahugurwa, gufatanya mu bikorwa bya za Polisi, gusangira porogaramu zijyanye no kugenza ibyaha n uburyo bwo kubika amakuru ajyanye na byo, kurwanya ikwirakwira ry intwaro no guhanahana amakuru ku gihe, ajyanye n ibyaha n abanyabyaha. Izi nzego zombi zanemeranijwe gushyiraho ihuriro rihoraho aho hazajya habaho inama kenshi bakaganira ku bibazo by umutekano n imbogamizi zawo ku bihugu byombi ndetse no mu karere muri rusange
link3349: U Rwanda rwemerewe ko mu mwaka utaha wa 2025, ruzakira Inama ya 47 y Abaminisitiri b ibihugu bigize Umuryango w Ibihugu bikoresha Ururimi rw Igifaransa (OIF). Ni icyemezo cyafashwe n abaminisitiri bagize uwo muryango (CMF) ku mugoroba wo ku wa Kane tariki ya 3 Ukwakira 2024. Minisitiri w Ububanyi n Amahanga n Ubutwererane w u Rwanda Amb. Nduhungirehe Olivier, kuri uyu wa Gatanu tariki ya 4 Ukwakira 2024, abinyujije ku mbuga nkoranyambaga ze yashimiye abo ba Minisitiri ku bw icyo cyemezo bafashe. Yagize ati:  Ndashimira Abaminisitiri b Ibihugu bigize Francophonie, bahuriye i Paris mu nama ya 46 y Abaminisitiri ba Francophonie (CMF), kuba baremereye u Rwanda kuzakira inama ya 47 ya CMF, iteganyijwe mu mwaka utaha.  Uwo muyobozi yakomeje aha ikaze mu Rwanda, abagize umuryango wa Francophonie Ati:  Umuryango wa Francophonie uhawe ikaze igihe cyose mu rw Imisozi Igihumbi!  Ni mu gihe, Perezida Kagame na Madamu Jeannette Kagame ku munsi w ejo ku wa Kane, bageze i Paris mu Bufaransa aho bitabiriye Inama ya 19 ya OIF ihuza Abakuru b Ibihugu na za Guverinoma mu Muryango w Ibihugu bikoresha Ururimi rw Igifaransa, La Francophonie. OIF ni umuryango watangijwe muri Werurwe 1970, u Rwanda rukaba rwarabaye umunyamuryango wayo guhera mu 1970. Kuri ubu Umunyamabanga Mukuru w uwo muryango ni Umunyarwandakazi Louise Mushikiwabo, watowe n abakuru b Ibihugu biwugize mu Kwakira 2018, akaba yaratangiye imirimo muri Mutarama 2019. Ni mu gihe yongeye gutorerwa manda ya kabiri mu Gushyingo 2022. Kuri ubu uwo muryango ugizwe n ibihugu 88 birimo ibinyamuryango byuzuye 54, ibihugu birindwi byiyunze n ibihugu 27 by indorerezi.
link3350: Ku mugoroba wo ku wa Kane tariki 03 Ukwakira 2024, Perezida wa Repubulika Paul Kagame uri mu ruzinduko mu Bufaransa, yagiranye ibiganiro na Charles Michel, Perezida wa Komisiyo y Umuryango w Ubumwe bw u Burayi (EU). Ibiganiro byabereye i Paris mu Bufaransa aho aba bayobozi bombi bitabiriye Inama ya 19 y Abakuru b Ibihugu na za Guverinoma mu Muryango w Ibihugu bikoresha Ururimi rw Igifaransa, OIF. Perezida Kagame na Michel, ibiganiro byabo byibanze ku ngingo zireba Umugabane n Isi muri rusange, nk uko byatangajwe n ibiro by Umukuru w igihugu. Inama ya OIF iratangira kuri uyu wa Gatanu tariki 04 Ukwakira 2024, aho yiga ku bibazo byugarije Isi ndetse n ibisubizo byabyo birimo guhanga udushya n imishinga itandukanye hifashishijwe ururimi rw Igifaransa. Kuri uyu wa Gatanu biteganyijwe ko Perezida Kagame na Madamu Jeannette Kagame bitabira umuhango wo kuyifungura ku mugaragaro. Iyi nama ifite insanganyamatsiko igira iti,  Gukora, guhanga ibishya no gukora ubucuruzi mu Gifaransa . Bikaba biteganyijwe ko izibanda cyane ku guhanga imirimo ifasha urubyiruko kuva mu bushomeri.
link3351: Perezida wa Repubulika y u Rwanda Paul Kagame na Madamu Jeannette Kagame, bageze mu Bufaransa aho bagiye kwifatanya n abandi Bakuru b Ibihugu na Guverinoma mu nama ya 19 y Umuryango w Ibihugu Bikoresha Ururimi rw Igifaransa (OIF). Uruzinduko rw iminsi 3 mu Bufaransa rwatangiye kuri uyu wa Kane tariki ya 3 Ukwakira, rukazasoza ku ya Gatandatu ku ya 5 Ukwakira, ubwo hazasoza iyo nama y iminsi ibiri itangira kuri uyu wa Gatanu. Ni inama yateguwe n Umunyamabanga Mukuru wa OIF Madamu Loise Mushikiwabo afatanyije na Perezida w u Bufaransa Emmanuel Macron. Iyi nama yanitiriwe Umujyi wa Villers-Cotter ts (Villers-Cotter ts Summit), ifite insanganyamatsiko igira iti:  Rema, Hanga Ibishya kandi Ukore Ubucuruzi mu Gifaransa , ikaba yitezweho kwibanda ku guhangira imirimo urubyiruko. Ku munsi wa mbere, biteganyijwe ko Perezida Kagame na Madamu Jeannette Kagame bitabira umuhango wo gutangiza inama ku mugaragaro muri uyu Mujyi wa Villers-Cotter ts uherereye mu majyaruguru y uburasirazuba bwa Paris. Uyu mujyi ni wo watangarijwemo ko Igifaransa kibaye ururimi rwemewe mu Bufaransa, mu mwaka wa 1539 rusimbuye Ikilatini cyarubyaye. Mu masaha y umugoroba wo kuri uyu wa Gatanu, Perezida Kagame na Madamu Jeannette Kagame bazifatanya n abandi banyacyubahiro mu muhango wo gusangira iby umugoroba wateguwe na Perezida w u Bufaransa Emmanuel Macron na Madamu Brigitte Macron mu Ngoro ya Perezida  lys e. Ku munsi wa Kabiri w inama, biteganyijwe ko Perezida Kagame azitabira ibiganiro nyunguranabitekerezo bizibanda ku kuvugurura ubufatanye mpuzamahanga, bizayoborwa na Perezida Macron uzanagirana n abayobozi ibiganiro bibera mu muhezo. Biteganywa kandi ko inama izasoza hemejwe amasezerano yitiriwe Villers-Cotter ts azakomeza kuyobora imikoranire y ibihugu bihurira muri OIF. Iyi nama iritabirwa n Abakuru b Ibihugu na Guverinoma barenga 100, aho bari bube bishimira intsinzi y ururimi rw Igifaransa mu ruhando mpuzamahanga, ishyirwaho ry umunsi mpuzamahanga wahariwe utrwo rurimi tariki ya 20 Werurwe n ibindi byiza uru rurimi rugeza ku batuye Isi. Muri iyi nama kandi hazatangirizwa Iserukiramuco ry Umuryango wa Francophonie rifite insanganyamatsiko igira iti,  Kubaka Isi irushaho kuba Nziza , n amarushanwa yo kuririmba mu rurimi rw Igifaransa azakorerwa ku mbuga nkoranyambaga. Iserukiramuco rya Francophonie ryitezwe  gukorerwa mu bihugu bisaga 40 bihuriye muri uyu Muryango ndetse n imiryango cyangwa ibigo bisaga 400, mu kurushaho gusubiza ubuzima imiterere y uyu muryango n imbaraga ufite mu guhindura Isi. Ni iserukiramuco rizagaragarizwamo umumaro w uyu muryango mu gutanga ibisubizo ku bibazo byugarije Isi bihangwa n abantu batandukanye by umwihariko urubyiruko rukoresha Igifaransa.
link3352: Intumwa z ibihugu bigize Umuhora wa Ruguru ari byo Uganda, Kenya n u Rwanda, zitabiriye inama y iminsi ibiri iteraniye i Kigali yiga ku mutekano n amahoro.Iyo nama yatangiye kuri uyu wa Kane tariki ya 3 Ukwakira 2024, ikaba ihuje abari mu nzego z umutekano mu bihugu by u Rwanda, Kenya na Uganda gusa Sudani y Epfo yo ikaba ititabiriye kubera ikibazo cy amikoro.Iyo nama ihuje abari mu itsinda rishinzwe umutekano mu matsinda 14, agenda yiga ku ngingo zitandukanye zifitiye akamaro abaturage bo mu bihugu by Umuhora wa Ruguru.CP(Rtd) Nshimiyimana Vianney, ushinzwe kurwanya ikwirakwizwa ry intwaro nto n ubutwererane mpuzamahanga, muri Minisiteri y Umutekano mu Gihugu, yavuze iyo nama yitezweho gusuzuma ibibazo byugarije umutekano n amahoro.Yagize ati:  Iyi nama turimo ni irebana n umutekano muri ibi bihugu, n ubundi Abakuru b Ibihugu bemeje ko imishinga izajya yigirwa mu matsinda. Hano turimo kuganira ku mutekano, ibijyanye n ibyaha byambukiranya imipaka, icuruzwa ry abantu, icuruzwa ry ibiyobyabwenge, abacuruza abantu, kurwanya ibyaha byibasira ibidukikije, uburyo bwo guhanahana abagororwa bakatiwe n inkiko bakajya kurangiriza ibihano byabo muri ibyo bihugu, ni ibintu byinshi bijyanye n umutekano turi buvugeho. Ibihugu buhuriye ku Muhora wa Ruguru byishyize hamwe mu mwaka wa 2013, biturutse ku gitekerezo cy Abakuru b Ibihugu bateranye bakemeza ko hagomba kujyaho ubufatanye mu mishinga iteza imbere ababituye. Ibyo birimo Kenya, Uganda n u Rwanda nyuma yaho mu 2018 hiyongereyeho na Sudani y Epfo.Uko kwihuza kwari kugamije guteza imbere imishinga ifitiye inyungu ibyo bihugu byose bigize Umuhora wa Ruguru.Thomas Sakah, Umuyobozi Mukuru w ishami rishinzwe umutekano mu gihugu, muri Minisiteri y Umutekano muri Kenya, yavuze ko guhurira muri iyi nama ari umwanya mwiza wo kunoza imishinga ihari igamije gukemura ibibazo by umutekano.Yagize ati:  Dufite ibikoresho byinshi byashyizweho, tureba uko twateza imbere umubano w ibihugu ku mishinga y Umuhora wa Ruguru, ni gute twakwagura imishinga ihari, ni gute twayinoza, ni gute twakomeza kunoza uburyo bwo kunoza uguhanahana amakuru ku bagize inzego z ubutasi n umutekano, ibyo bigakorwa hagamijwe ko ibicuruzwa binyura i Mombasa, biza i Kigali, muri Uganda na Sudani y Epfo. Iyi nama yatangiye i Kigali ni itegura iy Abakuru b Ibihugu ya 15, iteganyijwe kubera mu Rwanda muri uyu mwaka, icyakora amatariki izaberaho akaba ataramenyekana.
link3353: Perezida Kagame na mugenzi we wa Latvia, Edgars Rink vi s, bafunguye ikimenyetso cy Urwibutso rw amateka ya Jenoside yakorewe Abatutsi mu 1994 kiri muri Latvia. Mu butumwa bwe, Umukuru w Igihugu yashimiye Guverinoma n abaturage ba Latvia bifatanyije n u Rwanda mu guha icyubahiro abazize Jenoside yakorewe Abatutsi mu 1994. Yagize ati:  Ndashimira Guverinoma n abaturage ba Latvia kuba bafitanye ubufatanye butajegajega n u Rwanda ndetse no kuba baha icyubahiro inzirakarengane zazize Jenoside yakorewe Abatutsi mu 1994.  Yongeyeho ko nyuma y imyaka 30 Jenoside ihagaritswe, Abanyarwanda bagaruye agaciro banimika n ubumwe. Yagize ati:  Ibihe bikomeye twanyuzemo byatumye turushaho kwiyemeza, gukora cyane ngo dukomere kandi tunatere imbere.  Perezida Kagame yongeyeho ati:  Ni muri urwo rwego, nizera ko Abanya Latvia n Abanyarwanda bashobora kumvikana, kugira imyumvire ihuye ku buryo bwimbitse.   Ni igikorwa cyakozwe uyu munsi mu gihe Perezida Paul Kagame ari muri Latvia mu ruzinduko rw iminsi 3.
link3354: Ambasaderi w u Bwongereza mu Rwanda, Alison Thorpe, yatangaje ko guverinoma y igihugu cy u Bwongereza itazasaba u Rwanda gusubiza amafarangamuri gahunda yo kwakira abimukira. Yabigarutseho mu kiganiro n abanyamakuru kuri uyu wa Gatatu tariki 02 Ukwakira 2024. U Bwongereza bwahaye u Rwanda amapawundi miliyoni 270 (Amafaranga asaga miliyari 270) mu rwego rwo gushyira mu bikorwa amasezerano yashyizweho umukono n impande zombi. Umuvugizi wa Guverinoma y u Rwanda wungirije, Alain Mukuralinda, aherutse gutangaza ko ingingo yo gusubiza amafaranga itari muri ayo masezerano. Thorpe, Ambasaderi w u Bwongereza mu Rwanda, yagize ati:  Uko njyewe mbizi, nta gahunda ihari yo gusaba u Rwanda ko rwasubiza amafaranga.  Yavuze ko gusubizaho iyi gahunda bisa n ibitagishoboka ahubwo ko hashyizweho ubundi buryo bwo gukumira ubwato buto butwara abimukira ndetse no gukaza umutekano ku mupaka. Biteganyijwe ko Inteko Ishinga Amategeko hari ibyo izemeza, nyuma guverinoma y u Bwongereza ikabona kubimenyesha iy u Rwanda mu buryo bukurikije amategeko. Ku rundi ruhande, Ambasaderi Thorpe, yavuze ko umubano w u Bwongereza n u Rwanda utazigera uhungabana kubera ihagarikwa ry amasezerano kuri gahunda y abimukira. Ati:  Yahagaritse ubufatanye ku bimukira n u Rwanda ariko rwose ntabwo yacanye umubano n u Rwanda. Ukuri ni uko uyu mubano ukomeye kurusha iby abimukira.  Avuga ko umubano mwiza w u Bwongereza n u Rwanda washimangiwe n uruzinduko Minisitiri mushya wabwo ushinzwe umubano na Afurika, Lord Collins, yagiriye mu Rwanda mu ntangiriro z a Nzeri ukwezi kwa Nzeri 2024.
link3355: Perezida wa Repubulika y u Rwanda Paul Kagame yerekanye ko ubufatanye no kugira imyumvire imwe hagati y u Rwanda na Latvia ari umusingi w iterambere ry Ibihugu byombi. Yabigarutseho kuri uyu wa Gatatu tariki ya 2 Ukwakira 2024, muri Latvia, aho ari mu ruzinduko rw akazi ubwo yari mu kiganiro we na mugenzi we w icyo gihugu, Edgars Rink vi s bagiranye n itangazamakuru. Umukuru w Igihugu yatangaje ko ashingiye ku biganiro yagiranye na mugenzi we bigaragaza gushimangira umubano utajegajega hagati y ibihugu byombi kandi bigana ku iterambere. Yagize ati:  Ibyavuye mu biganiro na Perezida ndetse n abandi twazanye, ni uko u Rwanda na Latvia byiyemeje gushimangira ubushuti butajegajega.  Umukuru w Igihugu akigera muri Latvia, yabanje gusura inzu ndangamurage y iki gihugu (Occupation Museum), ikubiyemo amakuru ajyanye n amateka ya Latvia, atangaza ko iyo nzu ikubiyemo ubutumwa bw ingirakamaro ku Isi. Ati:  Iki ni igikorwa cyo gusura, kibitse ubutumwa bugenewe Isi, bujyanye no kurinda uburenganzira bwa muntu n ubwigenge.  Umukuru w Igihugu yavuze ko uruzinduko rugamije kureba ahari amahirwe mashya y iterambere ry abaturage b u Rwanda na Latvia. Ati:  Hamaze kugaragara  iterambere mu rwego rw ubuhinzi buhamye. Igihuje u Rwanda na Latvia ni uko twumva ibintu kimwe, ntabwo tugikorana ubucuruzi gusa nk ibisanzwe . Perezida Kagame yavuze ko hagomba kongerwa uburyo buhamye butuma intego z iterambere ibihugu byombi byihaye zishyirwa mu bikorwa kandi mu buryo budasiga inyuma uwo ari we wese. Ati:  Dukeneye guteza imbere n izindi nzego, urugero nko guteza imbere ikoranabuhanga.  Umukuru w Igihugu kandi yashimangiye ko gukorera hamwe hagati y u Rwanda na Latvia, bituma bakemura ibibazo bihari. Muri icyo kiganiro Perezida wa Latvia, Edgars Rink vi s yavuze ko uruzinduko rwa mugenzi we w u Rwanda rugamije gushimangira ubufatanye bw ibihugu byombi mu iterambere. Yagize ati:  Twaganiriye ku mikoranire isanzwe ihari, mu gufatanya mu iterambere ry ubukungu, by umwihariko kuri kompanyi z icyayi n izindi kompanyi zikorera mu Rwanda. Ubufatanye burakomeje aho Minisiteri z ububanyi n amahanga zungurana ibitekerezo.  Perezida Paul Kagame ari kumwe na mugenzi we wa Latvia, Edgars Rink vi s, basuye Urwibutso rushyinguyemo abasirikare bishwe mu rugamba rwo gushaka ubwigenge bw iki gihugu mu (1918 1920), banarushyiraho indabo mu kubunamira. Perezida Kagame yageze muri Latvia ku 1 Ukwakira 2024, biteganyijwe ko azasura kandi ikibumbano cyubatswe mu guha icyubahiro abasirikare baguye mu ntambara y ubwigenge bwa Latvia, ndetse anageze ijambo ku bazitabira umuhango wo kumurika ikimenyetso cyashyizweho mu guha agaciro abazize Jenoside yakorewe Abatutsi mu 1994. Umubano w u Rwanda na Latvia watangiye byeruye mu 2007. Rwohereje Ambasaderi warwo muri iki gihugu muri Mutarama 2022. Latvia ni Igihugu giherereye mu Majyaruguru y u Burayi. Gifite ubuso bwa Kilometero kare ibihumbi 64,589 kikaba gituwe n abagera kuri miliyoni 1.9. Umurwa Mukuru wa Latvia ni Riga.
link3356: Kuri uyu wa Gatatu, Perezida Paul Kagame uri mu ruzinduko rw akazi muri Repubulika ya Latvia, yakiriwe na mugenzi we w iki gihugu Edgars Rink vi s, bagirana ibiganiro byo mu muhezo. Ibi biganiro byabanjirije ibihuza abakuru b ibihugu byombi n itsinda ry abayobozi babaherekeje, byibanze ku kwagura umubano uhuriweho. Perezida Kagame ni rwo ruzinduko rwa mbere rw akazi agiriye muri Repubulika ya Latvia, aho rwatangiye kuva 01 Ukwakira rukaba ruzageza ejo ku ya 03 Ukwakira 2024. Biteganyijwe ko muri uru ruzinduko muri Latvia Perezida Kagame na Perezida wa Latvia Edgars Rink vi  bazitabira umuhango wo gutaha urwibutso rwa Jenoside yakorewe Abatutsi mu 1994 ku Isomero ry Igihugu rya Latvia, ari na rwo rwibutso rwa Jenoside rwa mbere ruzaba rwubatswe mu Bihugu bya Baltic no mu Burasirazuba bw u Burayi. Azasura kandi ikibumbano cyubatswe mu guha icyubahiro abasirikare baguye mu ntambara y ubwigenge bwa Latvia, ndetse anageze ijambo ku bazitabira umuhango wo kumurika ikimenyetso cyashyizweho mu guha agaciro abazize Jenoside yakorewe Abatutsi mu 1994. Umubano w u Rwanda na Latvia watangiye mu 2007 ndetse u Rwanda rwohereje Ambasaderi warwo muri iki gihugu muri Mutarama 2022. Latvia ni igihugu giherereye mu karere ka Baltic, mu gice cy amajyaruguru y umugabane w u Burayi, ikaba ifite ubuso bungana na kilometero kare 64,589; ikaba ituwe n abaturage bakabakaba miliyoni 2.
link3357: Abaturiye agasozi ka  Rwentangamu Murenge wa Matimba, Akarere ka Nyagatare aho intwari Maj. Gen Fred Gisa Rwigema yaguye nyuma y umunsi umwe atangije urugamba rwo kubohora igihugu, bavuga ko aka gasozi kabitse amateka kandi ko ari urwibutso rwo guharanira gukomeza kwibohora ubukene bagana iterambere. Aba baturage batangazako ku itariki ya 1 Ukwakira 2024 huzuye imyaka 34 hatangijwe urugamba rwo kubohora u Rwanda, hari tariki ya mbere Ukwakira 1990. Tariki ya kabiri Ukwakira ni bwo uwari Umugaba w ingabo za RPA Inkotanyi Maj. Gen Fred Gisa Rwigema yaguye ku rugamba hashize umunsi umwe gusa rutangiye. Rutagambwa John avuga ko gutura mu marembo yaho urugamba rwatangiriye by umwihariko ahaguye uwari uruyoboye bibatera imbaraga zo gukora cyane kugira ngo bagere ku kwibohora ibyari byo byose byabangamira imibereho n iterambere. Ati:  Fred bamwe twari tunamuzi tukiri mu buhungiro. Kuba yaritangiye iki gihugu twari tunyotewe ndetse akahasiga ubuzima we n abandi batabariye u Rwanda, dushima ko abo yasize barukomeje ndetse bakarutsinda. Urugamba rw amasasu rero rwararangiye ndetse naho aruhukiye ntekereza ko abibona, twe rero icyo kumwitura ni ugukora cyane tukanibohora ubukene, tugatera imbere tukagira igihugu yari afite mu nzozi.  Jovia Musabwa nawe avuga ko itariki ya 1 ikwiye gutuma batekereza ku kubaka u Rwanda rwunze ubumwe, ruzira ubuhunzi nkuko abenshi mu bahagurukiye kujya ku rugamba bari babyiyemeje. Agira ati  imyaka 34 kuri bamwe ntiraba myinshi ku buryo twakwibagira ububabare bwo kubaho ucyurirwa kutagira igihugu. Barakoze abarwitangiye. Uwo munsi rero ni umwanya wacu abakiriho gushyigikira icyahagurukije intwari, tugaharanira kubaka igihugu kizira amacakubiri ayo ari yo yose usanga yaragiye anaba impamvu yo gukwiza imishwaro bamwe mu Banyarwanda bagahezwa ku gihugu cyabo.  Yongeraho ati:  Nka njye rero iyo mbyutse nkareba aka gasozi kaguyeho Fred, hari ibyiyumvo biza mu marangamutima, nkumva uyu munsi yakabaye ahari akareba iki gihugu yirukanywemo afite imyaka itatu akaza no kukigwamo akimazemo iminsi ibiri gusa. Dukwiye gukora cyane rero tukusa ikivi batangiye, bigakorwa kandi mu bice bitandukanye by ubuzima, yaba kurinda igihugu, ibikorwa by itetambere, kubaka ubumwe, imibereho myiza n ibindi.  Umunyamabanga Nshingwabikorwa w Umurenge wa Matimba Uwishatse Ignace avuga ko ari ishema ku batuye uwo Murenge watangirijwemo urugamba rwo kubohora igihugu. Agira ati:  Ni ishema ku baturage bacu bari mu marembo y inzira yo kubohora u Rwanda. Iri shema rero dukwiye kurishyigikira tukaba abaturage basigasira Ibyagezweho, ntihagire uwaduca mu rihumye ngo yakwangiza turebera. Abaturage bacu kandi turabasaba gukora bagatera imbere aho batuye hagasobanuka cyane ko na Leta nayo ikora byinshi ihageza ibikorwa remezo nk amashanyarazi atarahabaga, amazi ndetse havuguruwe inyubako z umupaka n umuhanda uduhuza b abaturanyi bo muri Uganda. Akomeza agira ati:  Biramutse bikunze twifuza ko abatuye mu Tugari twa Rwentanga na Kagitumba bajya baba n aba mbere no mu bindi bikorwa bya L eta.Buri wese akwiye kuba yaratanze mituweli ,kuba nta mwana uta ishuri, tukicungira umutekano amarondo yacu agakora neza. Ibi tutabyitayeho twaba turi gutatira abitanze bagatangiza urugamba rwo kubohora igihugu.  Agasozi ka Rwentanga karasiweho Intwari yashyizwe mu cyiciro cy Imanzi Maj. Gen Fred Gisa Rwigema, kari hafi y umupaka wa Kagitumba uhuza u Rwanda na Uganda nko mu bilometero 4.
link3358: Kuri uyu wa Kabiri, Perezida wa Repubulika Paul Kagame yageze i Riga muri Latvia, mu ruzinduko rw akazi rwa mbere agiriye muri icyo gihugu, ndetse akaba na Perezida wa mbere w Afurika ugisuye. Perezida Kagame yagiranye ibiganiro mu muhezo na Perezida wa Latvia Edgars Rink vi s, biza gukurikirwa n ibiganiro nyunguranabitekerezo bihuza amatsinda ahagarariye ibihugu byombi. Ibiro by Umukuru w Igihugu w u Rwanda byatangaje ko Perezida Kagame na mugenzi we wa Latvia banagirana ikiganiro n abanyamakuru, cyibanda ku kurushaho kunoza ubutwererane bw ibihugu byombi. Perezida Kagame yanasuye Ingoro Ndangamurage Latvia (Occupation of Latvia), Ikibumbano cy Ubwigenge ndetse akaba anitabira ifungurwa ry Urwibutso rwa Jenoside yakorewe Abatutsi, aho ari bunavugire ijambo.
link3359: Umunyamabanga wa Leta muri Minisiteri y Ububanyi n Amahangana n Ubutwererane Gen (Rtd) Kabarebe James, yakiriye Coumba Dieng Sow, Umuyobozi Mukuru w Ishami ry Umuryango w Abibumbye ryita ku Buhinzi n Ibiribwa (FAO) mu Rwanda, ucyuye igihe. Kuri uyu wa Kabiri tariki ya 1 Ukwakira 2024, ubwo yakiraga uwo muyobozi urimo gusoza imirimo ye mu Rwanda, Gen (Rtd) Kabarebe yamushimiye imirimo ye mu nshingano yari afite aho yashyizeho ingamba zo kwihutisha iterambere ry ubuhinzi no kwihaza mu biribwa. Coumba Dieng Sow, yatangiye imirimo yo guhagararira FAO mu Rwanda muri Kanama 2022. Mu nshingano yari afite zari ugufatanya na Minisitiri y Ubuhinzi n Ubworozi mu Rwanda, muri gahunda yo guteza imbere urwego rw ubuhinzi hashingiwe kuri politiki zashyizweho na Guverinoma. Coumba Dieng Sow yari yagenwe na Qu Dongyu, Umuyobozi Mukuru w Ishami ry Umuryango w Abibumbye, nk ugomba guhagararira FAO mu Rwanda, tariki ya 18 Nyakanga 2022. Sow ni impuguke mu bukungu bushingiye ku buhinzi n impuguke muri politiki, amaze imyaka isaga 10 akora muri FAO na UN, ashinzwe ibijyanye n uburenganzirana n iterambere rya muntu muri Afurika, Asia n Amerika y Amajyepfo. Mbere y uko yoherezwa gukorera mu Rwanda, Sow yari Umuyobozi w impuguke za FAO, zishinzwe gutera inkunga ibihugu 18 by Afurika yo mu Burengerazuba no mu Karere ka Sahel. Coumba yatangiye gukorana na FAO mu 2006, ashinzwe Politiki y Ubuhinzi, mu 2013 yagizwe Umuyobozi Mukuru ushizwe Afurika. Sow Afite impamyabumenyi y icyiciro cya gatatu, mu bijyanye n imicungire ya gahunda za Leta yakuye muri kaminuza ya siyansi mu Bufaransa, akagira indi mu cyiciro cya gatatu cya kaminuza siyansi ijyanye no gutanga umusaruro w ubuhinzi mu nganda, yakuye mu ishuri ry ubuhinzi n ibiribwa byo nganda i Montpellier mu Bufaransa ndetse kandi afite icyiciro cya gatatu, mu bijyanye n ubukungu bushingiye ku buhinzi, yakuye muri kaminuza ya London mu Bwongereza.
link3360: Ambasaderi w u Rwanda mu Muryango w Abibumbye (UN), Rwamucyo Erneste, yagaragaje uko u Rwanda rwahisemo kwimakaza ubumwe n ubudaheranwa, kubera ko rwakuye amasomo akomeye muri Jenoside yakorewe Abatutsi mu 1994. Kunga ubumwe ni rimwe mu masomo akomeye u Rwanda rwize rusanga yagira uruhare rukomeye mu gukemura ibibazo by umutekano muke ku Isi. Yabigarutseho kuwa Mbere, tariki ya 30 Nzeri 2024, mu Nama Rusange ya Loni ya 79 irimo kubera i New York muri Leta Zunze Ubumwe z Amerika. Rwamucyo yavuze ko u Rwanda rwamaze gusuzuma rubona ko amacakubiri ntaho ashobora kugeza abaturage, maze ruhitamo guca ukubiri na yo. Yagize ati:  U Rwanda ruzi icyo amacakubiri ashobora guteza sosiyete, bidasize n umuryango mpuzamahanga.  Rwamucyo yavuze ko u Rwanda rwahisemo ubumwe rurwanya amacakubiri aho ava akagera rugaharanira kubaho. Icyo cyemezo cyatumye rwiyubaka nyuma ya Jenoside yakorewe Abatutsi. Yavuze ko n ubwo ayo mahitamo akomeye kuyahitamo ariko ni inzira ya nyayo kandi Umuryango Mpuzamahanga ukwiye kwimakaza. Rwamucyo yagaragaje ko umugabane w Afurika ukomeje guteza imbere Isi muri rusange. Ashingiye ku mibare y Abanyafurika biteganyijwe ko ab amikoro aringaniye bazaba babarirwa muri miliyari 1.1 mu 2060, yashimangiye ko uwo mubare wagira uruhare mu gukemura ibibazo byungarije Isi muri rusange. Yagize ati:  Kubaka ubukungu butajegajega mu gice cy Amajyepfo y Isi ni cyo cyihutirwa . Uwo muyobozi kandi yavuze ko umugabane w Afurika wibasiwe cyane n imvururu ndetse n umutekano muke. Rwamucyo yerekenye ukuntu umutekano muke urangwa n inyeshyamba zikabije, iterabwoba mu mu gace ka Sahel, ndetse n uko hari imitwe yitwara gisirikare iterwa inkunga na Leta, kandi ikorera hafi y imipaka y u Rwanda. Yagize ati:  Kugeza ubu ibyabaye birahagije, ibitera amakimbirane bikwiye kwirindwa hagamijwe kuyakemura mu buryo burambye.  Yongeyeho ati:  Amateka ntazatwishyura kuba twarahuye n ibyo bibazo, ahubwo azatwishyuza uburyo twitwaye mu kubikemura.  Uwo Mudipolomate yijeje ko u Rwanda rwiteguye gutanga umusanzu, rufatanyije n ibindi bihugu, mu guteza imbere Isi, aho nta Gihugu cyangwa umugabane ukwiye gusigara inyuma.
link3361: Ishyaka Riharanira Ubumwe bw Abanyarwanda na Demokarasi  UDPR  ryatangaje ko rishimira cyane Inkotanyi zafashe icyemezo cyo gutangiza urugamba rwo kubohora u Rwanda nk amahitamo ya nyuma, kugeza zihagaritse Jenoside yakorerwaga Abatutsi mu 1994. Mu kiganiro Perezida wa UDPR, Depite Nizeyimana Pie yahaye Imvaho Nshya, yavuze ko ubutwari bw Inkotanyi bukwiye kubera buri munyarwanda by umwihariko urubyiruko isomo ryo guharanira Icyiza atitaye ku nyungu ze bwite. Yatangaje ibi mu gihe tariki ya 01 Ukwakira buri mwaka hazirikanwaga umunsi w urugamba rwo kubohora igihugu. Depite Nizeyimana avuga ko iyi tariki ya 01 Ukwakira 1990 yari imaze iminsi itegerezanyijwe amatsiko n abasore n inkumi b Inkotanyi, bari baramaze kubona ko inzira y ibiganiro itagishoboka, ahasigaye ari inzira y uruhembe rw umuheto. Ati:  Icyemezo cyo gutangiza urugamba rwo kubohora Igihugu, cyafashwe n abasore n inkumi bari barahejejwe hanze y igihugu cyabo n abari mu Rwanda bari barambuwe uburenganzira ubwo ari bwo bwose n ubutegetsi bwariho icyo gihe; ni icyemezo dushima kuko kugira ngo tube dufite igihugu nk iki n iterambere kigezeho, bituruka ku butwari n ubwitange bw izo ntwari zacu z Inkotanyi.  Tariki 01 Ukwakira 1990   tariki 01 Ukwakira 2024, ni igisobanuro cyuko hashize imyaka 34 hatangiye urugamba rwo kubohora u Rwanda. Depite Nizeyimana agaragaza ko ari urugendo rurerure rwakozwe kugira ngo igihugu kibohorwe, aho FPR-Inkotanyi nk Umuryango ndetse na RPA Inkotanyi nk umutwe w ingabo, izo nzego zombi zatangije urwo rugamba rwasojwe mu 1994. Aha ni ho ubuyobozi bw ishyaka UDPR buhera busaba abarwanashyaka baryo n abanyarwanda muri rusange gukomeza kugira uruhare rufatika mu kubaka igihugu no kwanga icyagisubiza inyuma. UDPR kandi isaba Abanyarwanda gukomeza gushyigikira gahunda za Guverinoma muri iyi myaka itanu 2024-2029( NST2) kugira ngo bakomeze kugira uruhare mu kwiyubakira Igihugu.
link3362: Itangazo rishyiraho abayobozi bashya ryashyizwe hanze n Ibiro bya Minisitiri w Intebe ku mugoroba wo ku wa Mbere tariki ya 30 Nzeri 2024, rigaragaraho amazina y abayobozi batandukanye bashyizwe mu myanya mu nzego zitandukanye. Perezida Kagame yashyize mu myanya abayobozi barimo Frank Gatera wagizwe Umunyamabanga Uhoraho muri Minisiteri ya Perezidansi ya Repubulika, Dr. Yvonne Umulisa wagizwe Umunyamabanga Mukuru wa Sena na Murerwa Irene wagizwe Umuyobozi Mukuru ushizwe ubukerarugendo mu Rwego rw Igihugu rw Iterambere (RDB). Ni mu gihe mu bandi bahawe inshingano barimo Michelle Byusa wagizwe Umunyamabanga uhoraho mu Biro bya Minisitiri w Intebe, Irene Murerwa wagizwe Umuyobozi Mukuru ushizwe ubukerarugendo muri RDB. Uyu mwanya yawusimbuyeho Michaella Rugwizangoga. Undi wahawe umwanya ni Jules Ndenga wagizwe Umuyobozi Mukuru wa Sosiyete ishinzwe gutwara abantu n ibintu mu ndege, Eva Nishimwe wagizwe Umuyobozi Mukuru Wungirije wa sosiyete ishinzwe imirimo rusange ku kibuga cy indege (RAC). Isabelle Mugwaneza we yagizwe Umujyanama wihariye muri Minisiteri y Ububanyi n Amahanga, Marie Mediatrice Umubyeyi agirwa Umunyamabanga Nshingwabikorwa w Inama y Igihugu y Abagore (NWC) asimbuye Kamanzi Jackline. Brave Ngabo yagizwe Umunyamabanga Nshingwabikorwa w Inama y Igihugu y Urubyiruko, umwanya yasimbuyeho Mwesigwa Robert.
link3363: Umunyamabanga wa Leta muri Minisiteri y Ububanyi n Amahanga n Ubutwererane, Gen (Rtd) Kabarebe James yakiriye Alexander Polyakov, Ambasaderi w Igihugu cy u Burusiya mu Rwanda mu gitondo cyo kuri uyu wa Mbere tariki ya 30 Nzeri 2024. Minisiteri y Ububanyi n Amahanga mu Rwanda (MINAFETT) yatangaje ko abo bayobozi bombi baganiriye ku ngingo zifite inyungu ibihugu byombi. Ambasaderi w u Burusiya Alexander Polyakov yemejwe n Inama y Abaminisitiri yateranye kuri uyu wa 22 Gicurasi 2024, asimbuye Kar n Chalyan wageze mu Rwanda muri Kamena 2018, asoza manda ye muri Kamena 2024. Nyuma yo gushyikiriza impapuro Perezida wa Repubulika kuri uyu wa 28 Kanama 2024, yatangaje ko azashyira imbaraga mu guteza imbere umubano w ibihugu byombi. Ambasaderi Polyakov yavuze ko u Burusiya bwubaha uruhande u Rwanda rwafashe ku kibazo cy intambara ibera mu Burasirazuba bwa Repubulika Iharanira Demokarasi ya Congo (RDC), kuko nabwo bushyigikiye inzira y ibiganiro ku bibazo by ingutu byugarije Isi. U Rwanda n u Burusiya bisanzwe bifitanye umubano mu guteza imbere uburezi no gutunganya ingufu za nikeleyeri. Muri 2023, u Rwanda n u Burusiya byasinyanye amasezerano agamije imikoranire mu bijyanye n amashuri makuru na za kaminuza. Kuva aya masezerano yasinywa kugeza 2023, muri kaminuza z i Moscow hoherejwe abanyeshuri 40 b Abanyarwanda.
link3364: Perezida wa Repubulika y u Rwanda Paul Kagame, ategerejwe mu ruzinduko rwe rwa mbere rw akazi agirira muri Repubulika ya Latvia guhera tariki ya 1 kugeza ku ya 3 Ukwakira 2024. Urwo ruzinduko ni rwo rwa mbere Perezida Kagame agiriye mu ruhererekane rw ibihugu byegereye inyanja ya Baltic byakolonijwe n Ubwami bw Abarusiya ari byo Estonia, Latvia na Lithuania. Minisitiri w Ububanyi n Amahanga n Ubutwererane Olivier Jean Patrick Nduhungirehe, yahamije ko Perezida Kagame ari we Mukuru w Igihugu wa mbere muri Afurika usuye Igihugu cya Latvia. Biteganyijwe ko muri uru ruzinduko muri Latvia Perezida Kagame na Perezida wa Latvia Edgars Rink vi  bazitabira umuhango wo gutaha urwibutso rwa Jenoside yakorewe Abatutsi mu 1994 ku Isomero ry Igihugu rya Latvia. Ni na rwo rwibutso rwa Jenoside rwa mbere ruzaba rwubatswe mu Bihugu bya Baltic no mu Burasirazuba bw u Burayi. Nanone kandi biteganyijwe ko Perezida Kagame ahura n abayobozi bakuru batandukanye ba Latvia uhereye kuri Perezida Edgars, Minisitiri w Intebe Evikas Silinas na Perezida wa Saeima Daigas Mierinas. Ibiganiro Perezida Kagame azagirana na Perezida Edgars bizibanda ku mubano w u Rwanda na Latvia, ingorane z umutekano muri Afurika n u Burayi , ndetse n ubutwererane n imiryango mpuzamahanga. Biteganyijwe kandi ko Perezida Kagame azahabwa ikaze mu cyubahiro gihabwa Abakuru b Ibihugu ku wa Gatatu tariki ya 2 Ukwakira. Kuri uwo munsi hazanabaho ibiganiro bizahuza itsinda ry u Rwanda ryaherekeje Perezida Kagame n irya Latvia, bizakurikirwa n ikiganiro n abanyamakuru kizayoborwa n Abakuru b Ibihugu bombi. Biteganyijwe kandi ko Perezida Kagame na Edgars bazashyira indabo ku Kibumbano cy Ubwigenge mu cyanya cyahariwe ubwogenge (Freedom Square).
link3365: Guverinoma y u Rwanda yashimye uruhare amadini n amatorero agira mu iterambere ry igihugu. Ni ibyagarutsweho na Minisitiri w Intebe Dr. Edouard Ngirente mu giterane  Rwanda Shima Imana  cyabereye kuri Stade mahoro kuri iki Cyumweru tariki 29 Nzeri 2024. Ni igiterane cyitabiriwe n abagera ku bihumbi 45 ndetse na bamwe mu bagize Guverinoma, abayobozi b amadini n amatorero, abikorera n inzego z umutekano. Minisitiri w Intebe, Dr Ngirente, yashimye uruhare amadini n amatorero yagize mu gutegura iki giterane mu rwego rwo gushima intambwe igihugu kigezeho cyiyubaka. Yavuze ko uruhare rw amadini n amatorero mu iterambere ry igihugu rugaragarira mu burezi, ubuzima, amavuriro, kurwanya ubukene, igwingira ndetse no guteza imbere ubuhinzi n ubworozi. Ati:  Uruhare rwanyu rukomeze kugira ngo tugire umunyarwanda utekanye kandi uteye imbere.  Amadini n amatorero yasabwe gushimangira umurongo uboneye uranga abanyarwanda bityo bakarangwa n indangagaciro kandi bagashimangira ihame ryo kudatezuka ku ndangagaciro z igihugu. Dr Ngirente yavuze ko amadini n amatorero yagize uruhare rukomeye mu kubaka igihugu ndetse n ubumwe n ubwiyunge, abanyarwanda bafite uyu munsi. Yagaragaje ko hari amatoreroyagiye abuza abantu kwivuza igihe barwaye, amadini yaranzwe no kubuza abana kujya ku ishuri, abuza abantu kwitabira umurimo ndetse n anadi yaranzwe no gushishikariza abana gutandukana n ababyeyi babo ngo babita ko ari abanyabyaha. Akomeza agira ati:  Amadini menshi yakoze neza, icyo tudakwiye kwemera nk igihugu n amadini n amatorero ni izo nyigisho ziza ziyobya abanyarwanda, zizabuza kwiteza imbere.  Kwemera kwiza ni ukurangwa n ibikorwa no kutemera n abavangira u Rwanda bakazana inyigisho mbi zibuza abantu kwiteza imbere. Guverinoma ishishikariza amadini n amatorero gushyira mu bikorwa gahunda zo kurwanya ubukene, ibiyobyabwenge cyane cyane mu rubyiruko. Amb Dr. Murigande Charles, Umuhuzabikorwa w igiterane  Rwanda Shima Imana , yavuze ko mu Rwanda rwo hambere uwagabiraga undi inka yamushimiraga kandi ukamwitura. Aha ni ho yahereye agaragaza impamvu abanyarwanda ibihumbi bitabiriye igiterane  Rwanda Shima Imana . Yifashishije Zaburi ya 150:6, yavuze ati:  Ibihumeka byose bishime Uwiteka. Natwe reka dushime Uwiteka kuko duhumeka.  Avuga ko amashuri abantu biga, icyubahiro, kwamamara ku Isi, ibyo byose bigerwaho abantu ari bazima. Ati:  Turashimira Imana ko u Rwanda rufite amahoro n umutekano usesuye, turashimira ingabo zacu, polisi n inzego z umutekano zikora cyane ngo umutekano ugerweho. Muri iyi myaka 30 abashatse kutuvutsa umutekano babaye benshi ariko turashimira Imana ko yishe imigambi yabo. Turashimira ko yashoboje abanyarwanda uyu munsi bakaba bafatanyiriza hamwe kubaka igihugu cyabo.  Amb Dr. Murigande yavuze ko u Rwanda rwavuye kure kuko ngo mu 1994 rwari rufite telefoni zitageze ku bihumbi 10, uyu munsi habarurwa izisaga miliyoni 8. Mu 1994 ingo zari zifite amashanyarazi zari 10% uyu munsi zirakabakaba hafi 80%. Akomeza kandi avuga ati:  Turashimira Imana yaturindiriye Perezida Paul Kagame, imuha icyifuzo cyuko u Rwanda ruva mu mwijima none rwaramamaye, nguko uko Imana yahaye u Rwanda ijabo mu mahanga.  Mu Rwanda hazaga indege zitarenze 20 mu cyumweru cyose ariko uyu munsi haza indege zirenze 20 ku munsi. Ati:  Ibi biraterwa nuko ari igihugu cyakira inama nyinshi muri Afurika. [ ] u Rwanda ruyoboye imiryango mpuzamahanga ikomeye irimo OIF iyobowe na Louise Mushikiwabo na Comonwealth iyobowe na Perezida Paul Kagame.  Akomeza agira avuga ati:  Imana yadukuyeho igisuzuguriro itwambika icyubahiro.  Musenyeri Dr Laurent Mbanda, Umushumba Mukuru w Itorero ry Abangilikani mu Rwanda akaba n Umuyobozi w Ihuriro ry Amadini n Amatorero mu Rwanda (RIC), yavuze ko mu gitabo cya Zaburi 126 hagira hati  Uwiteka yadukoreye ibikomeye none natwe turishimye . Yavuze ko gushima Imana atari ukwirara ahubwo ko ari urugendo rw iterambere rukomeje.
link3366: Uwiteka yadukoreye ibikomeye none turishimye! Aya ni amagambo akomeje kuvugirwa muri Stade Amahoro ahateraniye hafi ibihumbi 45 by abanyarwanda baturutse mu bice bitandukanye by Igihugu mu giterane  Rwanda Shima Imana . Abacyitabiriye barashimira Imana kubera ibyiza yakoreye u Rwanda mu myaka 30 ishize. Ni igiterane kitabiriwe na bamwe mu bagize Guverinoma, Antoine Cardinal Kambanda, Musenyeri Laurent Mbanda, Umushumba Mukuru w Itorero ry Abangilikani mu Rwanda akaba n umuyobozi w Ihuriro ry Amadini n Amatorero mu Rwanda (RIC), abayobozi b amadini n amatorero atandukanye, Abikorera ndetse n inzego zinyuranye za Leta. Biteganyijwe ko Minisitiri w Intebe Dr Edouard Ngirente ari we mushyitsi mukuru mu giterane Rwanda Shima Imana akaba ari bugeze ijambo ku bitabiriye iki giterane. Ku rundi ruhande abitabiriye Rwanda Shima Imana bakomeje kubyinira Imana no kuyishimira ibyo yabakoreye mu myaka 30 ishize. Nubwo imvura yaguye ari nyinshi ntiyabujije abanyarwanda gushima Imana kuko igihe cyageze bajya mu kibuga ari na ko babyina cyane, abandi bagapfukama bagasenga cyane. Polisi yihutiye kubavana mu kibuga mu rwego rwo kubarinda kunyagirwa cyane ko imvura yagwa ari nyinshi. Igiterane kitabiriwe n amakorali akomeye cyane mu Rwanda; Ambasadors of Christ, Jehovah Jireh, n abahanzi ku giti cyabo ndetse n amatsinda atandukanye. Umuhanzi Prosper Nkomezi yaririmbye indirimbo ye yise  Urarinzwe , ibihumbi by abari muri Stade Amahoro, ntibakanzwe n imvuraahubwo bakomeje kuramya no guhimbaza Imana babinyujije mu ndirimbo z abahanzi batandukanye.
link3367: Umugaba Mukuru w Ingabo za Mozambique, Gen Admiral Joaquim Mangrasse, yahuye n Umuyobozi w Ingabo z u Rwanda zishinzwe umutekano (RSF) muri icyo gihugu, Maj Gen Emmy K Ruvusha, ku wa 27 Nzeri 2024 baganira ku iterambere rya Cabo Delgado. Abo bayobozi bombi bahuriye mu Ntara ya Cabo Delgado, mu gace ka Pemba. Mu itangazo Ingabo z u Rwanda zagaragaje ko ibiganiro by abo bayobozi byibanze ku kurebera hamwe imbaraga zikomeje gushyirwa mu kugarura amahoro n umutekano muri Cabo Delgado, bahangana n ibikorwa by iterabwoba. Mangrasse yasabe inzego z umutekano z u Rwanda muri Mozambique, gukomeza ibikorwa byabo, kandi ko bashimirwa akazi bakoze mu myaka ishize kuva batangaira koherezwa muri icyo gihugu kurwanya imitwe y iterabwoba. Yashimye kandi ubufatanye hagati y inzego z umutekano z u Rwanda n iza Mozambique, kuko bwatumye amahoro n umutekano byongera kugaruka, kandi abakuwe mu byabo n intambara, mu Ntara ya Cabo Delgado, bagaruka mu byabo. Izo nzego z umutekano ku mpande zombi kandi bakomeje kuganira ku guteza imbere umubano mwiza n ubufatanye kugeza ubu bikomeje kugenda neza, kandi bemeranya gukomeza gushyira imbaraga mu guhangana n iterabwoba. Ni iterabwoba bahanganye na ryo binyuze mu gushyira imbaraga mu mirwanire mu myaka itatu ishize, kuva ingabo n abapoliis ba mbere b u Rwanda boherezwa muri Cabo Delgado. U Rwanda rwatangiye kohereza ingabo mu Ntara ya Cabo Delgado muri Nyakanga 2021 mu gufasha ingabo za Mozambique mu guhangana n ikibazo cy ibyihebe byari byarayogoje iyo ntara. Ubwo bufatanye mu kwirukana ibyihebe byo mu mitwe y iterabwoba, bwatumye abaturage basaga 250 000 bari barakuwe mu byabo bagahungira mu bindi bice by igihugu bagaruka mu byabo, ubu bakaba bakora ibikorwa by iterambere basana ibyangijwe n ibyo bikorwa by iterabwoba. `
link3368: Bamwe mu bagore bari mu Nzego z ibanze bavuga ko FPR- Inkotanyi yashishoje igakura umugore ku ishyiga ikamujyana mu ishuri, ikwiye kubishimirwa kuko ubu umugore ari mu nzego zifata ibyemezo mu byiciro bitandukanye. Babitangarije mu nteko rusange ya gatatu y abagize Urugaga rw abagore mu nzego z ibanze. Umunyamabanga Nshingwabikorwa w Umurenge wa Musambira mu karere ka Kamonyi, akaba kandi ari umugore umaze imyaka 18 mu Nzego z ibanze, Nyirandayisabye Christine avuga ko ashimira  FPR- Inkotanyi yahagaritse Jenoside yakorewe Abatutsi mu 1994,   yarangiza igashishoza ikavana umugore ku mashyiga akagana ishuri, ubu akaba ari mu bikorwa biteza imbere Igihugu. Ati:  Kuba ndi hano ni ukubera FPR- Inkotanyi na Nyakubahwa Perezida wa Repuburika Paul Kagame, bahagaritse Jenoside yakorerwaga Abatutsi mu 1994, barangiza bagashishoza bagatuma tugana ishuri tukiga, kuko iyo bataba bo n iri huriro ry abagore dukora mu Nzego z ibanze ntiriba ririho, kuko kwiga kwacu ntibyari gushoboka.  Uwibambe Consolee ushinzwe gahunda yo kurwanya ubukene mu Ntara y Amajyepfo, umaze imyaka isaga 30 ari mu Nzego z ibanze, nawe ahamya ko FPR- Inkotanyi yavanye umugore ku ishyiga, kuko ubu utari mu nzego za Leta ari no mu bindi bimufasha kwita ku iterambere ry umuryango we. Ati:  Jyewe ndabihamya ko FPR- Inkotanyi yatuvanye ku ishyiga, kuko mbere ya Jenoside yakorewe Abatutsi mu 1994, washakaga umugore cyangwa umukobwa warangije amashuri yisumbuye ukamubura wanamubona ukagira ngo yarangije kaminuza kubera ko byari ibitangaza ku mubona . Ariko ubu turi mu N zego z ibanze no muzindi nzego zifata ibyemezo, ndetse ubu urabona umugore mu bucuruzi, ukamubona  mu miyoborere ukamubona mu buganga no mu bindi bikorwa bizamura iterambere ry Abanyarwanda.  Bose bahuriza ku kuba bavuga ko, nyuma yo kuvanwa ku ishyiga, bafite gahunda yo gukomeza gushyigikira Leta mu bikorwa bitandukanye bizamura imibereho myiza y Abanyarwanda, kandi bagakomeza kubishishikariza n abandi bagore gukomeza intambwe yo gufasha igihugu kuzamuka mu iterambere. Minisitiri w Uburinganire n Iterambere ry umuryango, akaba nawe ahamya ko nyuma ya Jenoside yakorewe Abatutsi, FPR- Inkotanyi yashishoje ikazamura umugore wari warahejejwe inyuma mu bikorwa bitandukanye bifasha igihugu gutera imbere Ati:  Nyuma ya Jenoside yakorewe Abatutsi, umugore yakuwe mu bwigunge, abasha kwiga bituma ubu hari abagore bari mu Nzego z ibanze no mu zindi zitandukanye zifite aho zihurira n iterambere ry Igihigu. Rero mpereye ku mahirwe Leta yaduhaye nkaba nsaba Abagore bari mu Nzego z ibanze gushishikariza abakobwa gutinyuka bakinjira mu nzego z ibanze no mu zindi zifata ibyemezo kuko igihugu cyabahaye amahirwe.  Minisitiri w Uburinganire n Iterambere ry Umuryango, akaba akomeza asaba kandi abagore bari mu Nzego z ibanze no mu zindi zitandukanye, kugira uruhare rufatika mu kwita no gukemura ikibazo cy amakimbirane yo mu miryango atuma hari abana bata ishuri, abandi bakava mu miryango yabo bakajya kuba mu buzima bwo mu muhanda, nyamara bakabaye biga bakagirira igihugu akamaro.
link3369: Umuyobozi w Ishami ry Umuryango w Abibumbye ryita ku kurwanya ibiyobyabwenge n ibindi byaha (UNDOC), Ashita Mittal ari mu ruzinduko rw akazi mu Rwanda. Kuri uyu wa Gatanu tariki ya 27 Nzeri 2024, Ashita yaganiriye n Umunyamabanga wa Leta muri Minisiteri y Ububanyi n Amahanga n Ubutwererane Gen (Rtd) Kabarebe James, aho banatangije umushinga wa Empowering Every Badge Project, ku bufatanye na Polisi y u Rwanda na Minisiteri y Uburinganire n Iterambere ry Umuryango. Gen Kabarebe na Ashita Mittal baganiriye ku bufatanye bw u Rwanda n ibiro by Ishami ry Umuryango w Abibumbye ryita ku kurwanya ibiyobyabwenge n ibindi byaha (UNDOC) mu kurwanya icuruzwa ry ibiyobyabwenge n ibindi byaha bikorerwa ku ikoranabuhanga ndetse n iterabwoba. Umushinga wa Empowering Every Badge Project watangijwe nyuma y aho bigaragaye ko mu Burasirazuba bw Afurika, hari ibyaha byugarije ab igitsina gore birimo ihohoterwa rishingiye ku gitsina, ibyo guhozwa ku nkeke n iby iterabwoba. Mu guhangana n izo mbogamizi, UNODC yashyizeho umushinga  Empowering Every Badge  ukaba ugamije guteza imbere uburinganire bw ibitsina byombi ndetse no guha umwanya ab igitsina gore bakagira uruhare mu mategeko agamije gukemura ibibazo bibangamiye uburinganire bw ibitsina byombi, guteza imbere ubwuzuzanye bw abagabo n abagore n ibindi. Ni umushinga uterwa inkunga  na UNODC ku bufatanye n ishami ry Umuryango w Abibumbye ryita ku bagore UN Women, ihuriro ry abayobozi ba Polisi mu Karere k Afurika y Iburasirazuba (EAPCCO), ukaba waratangijwe na Guverinoma y u Budage.
link3370: Ku mugoroba wo kuri uyu wa Kane tariki ya 26 Nzeri 2024, u Rwanda rwakiriye icyiciro cya 19 cy impunzi n abimukira 119 baturutse muri Libya. Iki cyiciro kigizwe n abakomoka mu bihugu bitanu birimo Sudani, Eritrea, Somalia, Ethiopia na Sudani y Epfo. Ni icyiciro cyakiriwe n Umunyamabanga Uhoraho muri Minisiteri y Ibikorwa by Ubutabazi (MINEMA) Habinshuti Philippe, Umuyobozi w Umuryango w Ubumwe bw u Burayi mu Rwanda Belen Calvo Uyarra, na Aissatou Dieng-Ndiaye uhagarariye Ishami ry Umuryango w Abibumbye ryita ku Mpunzi (UNHCR) mu Rwanda Muri Kamena uyu mwaka, ni bwo u Rwanda rwaherukaga kwakira icyiciro cya 18 cy impunzi n abimukira 113 baturutse muri Libya. Ni icyiciro cyari kigizwe n impunzi zageze muri icyo gihugu ziturutse mu bihugu 6 birimo Sudani y Epfo, Eritrea, Sudan, Ethiopia, C te d Ivoire, na Somalia. Minisiteri ishinzwe ibikorwa by ubutabazi icyo gihe yatangaje ko kuva mu mwaka wa 2019 u Rwanda rumaze kwakira impunzi 2 474 kandi ko rwiyemeje gukomeza gutanga umusanzu mu gushakira igisubizo ibibazo by abimukira n impunzi baturuka hirya no hino ku Isi no gutanga inkunga ku bantu bakeneye ubufasha bw ubuhunzi. Tariki ya 23 Kanama 2024, Leta y u Rwanda yongeye gushyira umukono ku nyandiko yongera amasezerano yo gukomeza kwakira impunzi n abimukira bafatiwe muri Libya bashaka kwerekeza ku Mugabane w u Burayi. Ni inyandiko yashyizweho umukono n Ambasaderi w u Rwanda muri Ethiopia Gen Maj Charles Karamba wahagarariye Guverinomma y u Rwanda, muri icyo gikorwa kigamije kurushaho gushakira ibisubizo birambye ikibazo cy ubuhunzi n ubwimukira ku Banyafurika bisanga mu bibazo bari mu nzira zo kujya i Burayi. Iyo nyandiko y inyongera yaje ikurikira iya mbere yashyizweho umukono ku wa 14 Ukwakira 2021, aho u Rwanda rwemeye ko ruzakomeza gukoresha Inkambi y Agateganyo ya Gashora iri mu Karere ka Bugesera mu kwakira impunzi kugeza ku wa 31 Ukuboza 2023. Icyo gihe byatangajwe ko ubushobozi bw Inkambi y Agateganyo ya Gashora bwongerewe bukava ku kwakira abantu 500 icya rimwe, bakaba 700. Ku wa 10 Nzeri 2019 ni bwo u Rwanda, Umuryango w Afurika Yunze Ubunmwe (AU) n Ishami ry Umuryango w Abibumbye ryita ku Mpunzi  (UNHCR), byashyize umukono ku masezerano y ubufatanye, yatumye rwakira impunzi zaturutse muri Libya. Binyuze mu kuvugurura ayo masezerano, Leta y u Rwanda izakomeza kwakira no guha umutekano n ibindi byangombwa nkenerwa impounzi n abimukira cyangwa abandi bantu bari mu kaga bakuwe mu bigo bari bafungiwemo muri Libya. U Rwanda rwakira aboherejwe ku bushake bwabo, kandi iyo bahageze bahabwa ibyangombwa byose nkenerwa ku bufatanye na UNHCR mu gihe bagitegereje kubona ibihugu by i Burayi n Amerika byemera kubakira bikabatuza mu buryo buhoraho.
link3371: Perezida wa Repubulika y u Rwanda Paul Kagame, yasabye Abasenateri  gushyira imbaraga mu gukurikirana ibibazo by abaturage bikamenyekana hakiri kare bigakemurwa  ntibirinde kugera ku mbuga nkoranyambaga ngo abe ari ho babimenyera. Yabigarutseho kuri uyu wa Kane tariki ya 26 Nzeri 2024, ubwo yakiraga indahiro z Abasenateri batorewe kwinjira muri manda y imyaka itanu. Mu ijambo rye nyuma yo kwakira indahiro zabo Basenateri, Perezida Kagame yabasabye gukurikirana ibibazo by abaturage bigakemuka bitagombye kugera ku mbuga nkoranyamabaga. Yagize ati:  Ndabasaba rero cyane gukirikirana [ ] ukabona umuntu yohereje ikintu avuga ati  ariko mwadutabaye, mudutabare ahangaha muri uyu Murenge ntabwo ibintu bimeze neza. Ntabwo ari uko byakagombye kumera, Sena n izindi nzego ni cyo zibereyeho ntabwo ari ibintu, biza kubasanga hano gusa muri iyi ngoro dukwiye kugera kuri buri baturage aho kugira ngo binyure mu zindi nzira bize bitugeraho.  Perezida wa Repubulika y u Rwanda Paul Kagame yasabye Abasenateri ko bakwiye kugira ubufatanye n inzego zitandukanye mu guharanira ko nta Munyarwanda usigara inyuma mu iterambere. Yagize ati:  Buri Munyarwanda wese akibona mu bisubizo bigenda bishakwa cyangwa bigerwaho ndetse bakabigiramo uruhare. Iki ni ikintu tugomba guhora twibuka twibukiranya kugira ngo dukomeze gutera imbere, twirinde gusubiza inyuma inshingano zacu cyangwa icyo twifuza kugeraho.  Umukuru w Igihugu kandi yashimye ko muri Sena y u Rwanda harimo umubare utubutse w abagore ashimangira ko ari ibintu bishimije kandi ko no mu zindi nzego haba umubare uhagije. Perezida Kagame yavuze ko Abasenateri bagomba gukurikirana icyo abantu bifuza bakirinda kunyura inzira z ubusamo baharanira gukora ibintu neza, abasaba kwirinda gusesagura. Yagize ati:  Twebwe nta n ubwo dufite byinshi byo gusesagura hari ababifite, ariko nabigize na byo sinabisesagura nabikoresha neza mu nyungu z abaturage kandi mu bintu bikwiye.  Abasenateri 20 barahiye barimo abatowe mu Ntara n Umujyi wa Kigali, abahagarariye Ihuriro Nyunguranabitekerezo ry Imitwe ya Politiki yemewe mu Rwanda, abahagarariye amashuri makuru na za Kaminuza bya Leta n ibyigenga ndetse n abashyizweho na Perezida wa Repubulika. Sena y u Rwanda igira Abasenateri 26, abo 20 barahiye bariyongeraho  batandatu bakiri  muri Sena y u Rwanda bazarangiza manda yabo mu mwaka utaha wa 2025.
link3372: Umuyobozi Mukuru wa Polisi y u Rwanda, CG Felix Namuhoranye, yakiriye Umuyobozi Mukuru wungirije wa Polisi ya Ethiopia DCG Workneh Dagne Nebiyou, baganira ku gushimangira ubufatanye busanzwe hagati ya Polisi z ibihugu byombi. Ku gicamunsi cy uyu wa 26 Nzeri ni bwo CG Felix Namuhoranye yakiriye DCG Workneh Dagne Nebiyou baganira ku mubano usanzweho, uburyo bwo kurushaho kwagura ubutwererane. Usibye ubufatanye hagati ya Polisi z ibi bihugu, bisanzwe bikorana cyane mu kungurana ibitekerezo n imyitozo ya gisirikare. Muri uyu mwaka wa 2024 kandi u Rwanda na Ethiopia basinyanye amasezerano y ubufatanye mu nzego eshanu zirimo ubufatanye mu bya politiki n ubujyanama, ubucuruzi, siporo, kugabanya ibiza no kubicunga, hamwe n ubufatanye mu ishoramari. Si ibyo gusa kuko ibihugu byombi bifitanye umubano ushingiye ku bufatanye mu nzego zirimo ubuhinzi, ubucuruzi, uburezi kandi bifitanye n amasezerano y ubufatanye kuri serivisi z ingendo zo mu kirere zikorwa na RwandAir na Ethiopian Airlines.
link3373: Banki y Isi yemeje inkunga ya miliyoni 271 z amafaranga y u Rwanda (miliyoni 200 z Amadolari y Amerika) yo gufasha urubyiruko rw u Rwanda rusaga 200 000, kubona akazi. Ni muri gahunda yo guha urubyiruko ubumenyi bukenewe mu iterambere no kurwubakira ubushobozi yiswe (PSGYE). Ni inkunga yatanzwe n Ihuriro Mpuzamahanga ry Iterambere (IDA) rifite intego yo kongera umubare w urubyiruko ruhabwa akazi no kubakira ubushobozi inzego hagamije guteza imbere imitangire ya servisi zishingiye ku bumenyi bugana ku iterembere. Iyo gahunda by umwihariko izongera amahirwe yo kubona akazi ku rubyiruko kandi inarwongere ubumenyi bukenewe ku isoko ry umurimo. Mu bizakorwa muri iyo gahunda harimo kwigisha urubyiruko amasomo, kubaha akazi n amahugurwa gusa ahubwo hibandwa ku kubigisha ibifite ireme kandi bikenewe ku isoko ry umurimo, birimo imyuga n ubumenyi ngiro (TVET), gushyirirwaho amasomo atandukanye yo ku rwego rwa kaminuza, no kubakira ubushobozi inzego z imiyoborere mu guteza imbere  iyo sisitemu y imyigishirize mu Rwanda. Umuyobozi uhagarariye Banki y Isi mu Rwanda Sahr Kpundeh, ati:  Iyi gahunda izaha urubyiruko amahugurwa y igihe gito ajyanye n ibikenewe ku isoko ry umurimo. Abakozi basanzwe mu kazi mu bigo bito n ibiciriritse bazafashwa gukarishya ubumenyi kugira ngo batange umusaruro kurushaho.  Banki y Isi kandi izaha inguzanyo abanyeshuri b urubyiruko bahugurwa by igihe gito, n inabacumbikira mu gihe barimo kwiga kugira ngo babashe kubona ubumenyi buhagije nta kibarogoya. Ab igitsina gore by umwahariko, bazahabwa ubumenyi bufite ireme kandi bigishwe imyuga y igihe gito kandi no kwiga muri kaminuza zitandukanye zifasha guteza imbere ubukungu bw u Rwanda. Ruth Charo, Umuyobozi ushinzwe uburezi muri Banki y Isi, ati:  Kongera ubushobozi ni ingirakamaro ku bukungu bw u Rwanda, bizamura umusaruro w abakozi, bihanga imirimo mishya kandi bizafasha u Rwanda kugera ku cyerekezo 2050, aho rufite intego yo kuba igihugu gifite ubukungu buringanire ku rwego rw Isi mu 2035, ndetse rukaba igihugu giteza imbere ku rwego rw Isi, mu 2050.  Iyo gahunda yitezweho gufasha Guverinoma y u Rwanda gushyira mu bikorwa ingamba zo kugira abantu benshi bashoboye gukora kandi bigatuma rugera ku ntego z icyerekezo 2050. Ni gahunda kandi iri mu muryongo w ubufatanye bw u Rwanda na Banki y Isi, bwatangiye mu mushinga watangiye mu mwaka wa 2021 ukazageza mu 2026, ufite intego yo kubakira ubushobozi abakozi n abashaka akazi no guteza imbere urwego rw abikorera.
link3374: Iteka rya Perezida rishyiraho inoti ya Bibiri (2000) n iya Bitanu (5000) ryasohotse mu igazeti ya Leta yo ku wa 30 Kanama 2024, riteganya ko zikoreshwa hamwe n inoti zisanzweho, iya 500 Frw, iya 1.000 Frw, iya  2.000 Frw n iya 5.000 Frw kandi zifite agaciro mu Rwanda.Banki Nkuru y Igihugu (BNR) iherutse gutangaza ko yahinduye amafaranga by umwihariko inoti ya 5,000 Frw n iya 2000Frw zifite ibimenyetso bishya biziranga. Mu kiganiro cya KT Radio cyatambutse uyu munsi ku wa Gatanu tariki 6 Nzeri, Abakozi ba Banki Nkuru y u Rwanda basobanuye byinshi ku mpamvu inoti z aya mafaranga zahinduwe. Habumugisha Denis, Umuyobozi ushinzwe ikoreshwa ry ifaranga no kwishyurana muri Banki Nkuru y u Rwanda, avuga ko impamvu izi noti zahinduwe mu kujyanisha n ikoranabuhanga rigezweho. Ati:  Ubusanzwe muri tekinike z amafaranga, iyo hashize imyaka umunani kuzamura, duhindura inoti z amafaranga, hagahindurwa imiterere yazo, ibizigize birimo ibimenyetso by umutekano wazo, ibirango n ibindi. Ibi tubikora tureba niba koko ikoranabuhanga ririmo rigezweho . Habumugisha yakomeje avuga ko ibi byakozwe hagamijwe ibintu bitatu. Ati:  Twashakaga kongera ubudahangarwa bw izi noti, kunoza urupapuro rw inoti zikorwa ndetse n ibirangantego by ibanze . Inoti nshya ya 5000 Frw, ibirango by ingenzi biyigize bigaragarira amaso umuntu akiyifata mu ntoki ni, ishusho y inyubako Kigali Convention Centre, ishusho y ingagi ihinduranya amabara, bitewe n icyerekezo inoti ifatiwemo n ibindi. Ibiranga inoti nshya ya 2000 Frw ni igishushanyo kigaragara cy imisozi y Ikiyaga cya Kivu, ishusho y agaseke ihinduranya amabara, bitewe n icyerekezo inoti ifatiwemo n ibindi. Habumugisha akomeza avuga ko ibi birango byongewe ndetse bishyirwa muri izi noti mu rwego rwo kwerekana aho u Rwanda rugeze ndetse no guhangana n abashaka kwigana izo noti. Muhire Nicole umukozi wa Banki Nkuru y u Rwanda (BNR), avuga ko kuba izi noti zaramaze gushyirwa hanze tariki 3 Nzeri 2024, bidasobanuye ko izisanzwe zataye acagiro. Ati:  Izi noti kuba tuzishyize hanze ntabwo bivuze ko izisanzwe ziva ku isoko ahubwo turakomeza tuzihanahane mu bikorwa bitandukanye by ubucuruzi. Turamara impungenge rero abaturage batekereza ko izo bafite zataye agaciro . Nicole avuga ko iyi gahunda kuva yatangira gukoreshwa umubare w inoti Banki Nkuru y u Rwanda isohora ugenda ugabanuka cyane nubwo batarareba imibare nyayo kuva ubukangurambaga bwatangira. Nicole Muhire ahamya ko u Rwanda ruhagaze neza mu bukungu kuko hari Komite ishinzwe Politike y ifaranga ihora igenzura uburyo bwo guhanahana amafaranga. Ishyirwaho ry izi noti nshya y amafaranga 5000 Frw n iya 2000 Frw, ryabaye nyuma y uko bisabwe na Minisitiri w Imari n Igenamigambi, bigasuzumwa n Inama y Abaminisitiri yateranye ku wa 23 Kanama 2024 ikanabyemeza.
link3375: Ibi ni ibitekerezo bwite by Umuyobozi w Urwego Ngishwanama rw Inararibonye z u Rwanda, Tito Rutaremera. Uko umuryango w abantu wagiye ukura (society), mu ntangiriro abantu batagikora nk ibikoko, wasangaga abantu bari mu muryango; umugabo, umugore n abana. Muri icyo gihe ibikorwa byabo bakoraga; byari uguhiga, kuroba no gushaka imbuto ziribwa zimejeje mu mashyamba; ibikoresho byabo bakoreshaga icyo gihe byabaga ari ibiti; umuriro ni wo watangiye kubazanira amajyambere ya mbere. Umuriro ushobora kuba waraturukaga ku nkuba zakubise ibiti bigasigara byaka cyangwa uturutse mu birunga byarutse. Uwo muriro niwo watangiye gutuma barya inyama zocyeje; byageze aho umuriro bagera ku rwego bawikorera bo ubwabo. Umuntu yateye intambwe aho agera ku rwego rwo gutunga inyamanswa; icyo gihe nibwo yamenye ko uretse kumuha inyama, inyamanswa yamuha amata yo kunywa ndetse zikamuha imyambaro yo kwambara; agera ku rwego rwo gukoresha inyamanswa mu guhinga no gutwara ibintu. Uretse ibyo by inyamanswa umuntu yatangiye korora ibiribwa; atangira guhinga ahingisha igiti gisongoye yahigishaga mbere; uko agenda atera imbere yatangiye gucukura ubutare akora isuka, imyambi n amacumu bituma agira umutekano aratangira araguka agera ku Isi yose. Abantu batangiye kugwira bagiye bishyira hamwe, urwego rwa mbere babanjeho ni ubwoko (Clan); Abasinga, Abazigaba n abandi. Iyo biri mu gihe cy ubwoko, ubwo bwoko butura hamwe, bukomoka ku gisekuru kimwe, bufite imiziro n imiziririzo imwe. Icyo gihe ubwoko buba budashobora gushakana ngo barongorane, baba bafite umuco umwe n ubwo bashobora kuwusangira n abandi. Ubwoko bushobora gukura, bakaba benshi cyane ndetse muri bo bakajya biremamo inzu (Sub-Clan) izo nzu ntabwo zishyingirana hagati yazo ariko zishyingirana n izindi nzu zo muri ubwo bwoko bunini. Noneho icyo gihe iyo ubwoko bwakuze bukagera ku rwego rwo kugira izindi nzu cyangwa bugafata ubundi bwoko butoya bwo muri icyo gice bukazishyira hamwe, burema  Tribe . Akenshi baba bahujwe no kurinda umutekano wabo ariko wenda badafite ubuyobozi bumwe. Iyo tribe ikuze igenda yunguka ibindi bice; itangira kugenda yishakamo ibibahuza nk ubuyobozi ariko butaragera ku buryo bwo kubaka inzego ziva hasi kugera hejuru (ubuyobozi buba bukijegajega) icyo gihe tribe iba igeze ku rwego rw ubwenegihugu (Nationality). Iyo abenegihugu bagiye bakura bumva bakeneye kuba abantu bamwe, bagakenera ubuyobozi, ubuyobozi bugatangira gushyiraho amategeko areba buri muturage wese, bugashyiraho uburyo bwo gukorera hamwe, gushyiraho inzego zinyuzwamo ayo mategeko n amabwiriza kugeza hasi ku muturage. Buhoro buhoro bakiyumvamo ko bafite ubumwe bakagira ubuyobozi bumwe, bakagira umuco umwe, bakagira imiyoborere imwe, bagatangira gushyira hamwe ibitekerezo byabo bibateza imbere; ubwo baba babaye  Igihugu . Izo nzego iyo ziyubatse zigahama, zikava hejuru zikagera ku baturage hasi, amakuru ava ku buyobozi bwo hejuru akagera ku muturage wo hasi cyangwa akava hasi akagera hejuru yanyuze muri izo nzego zose; iyo iba ari Leta. Abazungu baje basanga u Rwanda ari igihugu (nation state); rwaranyuze muri biriya bice byose; mu bwoko, muri tribes, mu gihugu ruba Leta. Ibi byose babinyujijwemo n ingoma y abanyiginya yari mu Rwanda Rwagasabo igenda ifata ziriya nzego zose: Abanyarwanda biyubakira igihugu abazungu baje gusenya nyuma. Mu gitaha tuzareba uko u Rwanda rwubatse iterambere ryarwo, uko rwagiye rufata ibindi bice n uko buhoro buhoro rwubatse Leta (a nation state).
link3376: Umuyobozi w Urwego Ngishwanama rw Inararibonye z u Rwanda, Tito Rutaremera, yahishuye ko agiye kwifashisha YouTube mu kwigisha urubyiruko amateka y u Rwanda. Yagaragaje kandi ko ku rubuga rwa X rwahoze ari Twitter ho azibanda cyane ku kwigisha urubyiruko amateka ya mbere y ubukoroni, amateka y igihe cy ubukoroni. Rutaremara avuga ko azanigisha amateka ya Repuburika ya Mbere n iya Kabiri, amateka y intambara yo kwibohora ndetse n amateka ya Leta y ubumwe kugeza uyu munsi. Ibi byose yavuze ko bizakorwa hakoreshejwe imbuga nkoranyambaga zirimo ibiganiro bibera kuri X, YouTube, Instagram na TikTok. Agira ati:  Ibi bizatuma ubu butumwa bugera ku rubyiruko rwinshi kuko nibo dushaka kubwira.  Akomeza agira ati:  Ibi byose tuzajya dusobanura amavu n amavuko y ibintu binini (Ibyiza n ibibi) byabaye ku Rwanda. Ibi ntabwo bizatubuza kujya tuvuga ku birori (Events) binini byabaye ku Isi no mu gihugu cyacu. Ntibizajye bibatangaza mubonye twabivuzeho kuko ibyo birori ni byo bikora amateka nyuma.  Yagaragaje ko mu gihe gitaha azaganira ku mateka ya mbere y ubukoroni; uko u Rwanda rwabaye igihugu (Nation State), uko rwubatse iterambere ryarwo ni uko rwagiye rukura kugeza ruharitswe n abakoroni.
link3377: Assumption ni umunsi ukomeye ku bakirisitu, ukaba wizihizwa buri wa 15 Kanama buri mwaka. Assumption biva ku ijambo ry ikilatini  Assumptio  bisobanura kujyanwa/kuzamurwa. Ese uyu munsi uvuze iki mu Idini Gatolika? Buri mwaka taliki ya 15 Kanama, ni italiki ngarukamwaka kuri buri mukilisito Gatolika. Uyu munsi ufatwa nk ukomeye cyane aho baba bizihiza ijyanwa mu ijuru ry Umubyeyi Bikira Mariya. Uyu munsi wizihizwa hafi ku Isi hose, mu bihugu byinshi abaturage baba bishimye ndetse n ibigo byinshi bya Leta n ibyigenga biba byatanze ibiruhuko ku bakozi babyo. Hano mu Rwanda benshi baba biteze ko haza kugwa imvura bita iy umugisha, n ubwo hari n abandi bavuga ko iyi mvura yari isanzweho n iby amadini bitaraza mu Rwanda. Nk uko inyandiko zibyerekana, uyu munsi wizihizwa cyane na Kiliziya Gatolika, ariko ngo hari n andi madini y aba Orutodogisi (Orthodox) na Angilikani awizihiza. Nta gushidikanya uyu munsi benshi mu bawemera ndetse n abawizihiza, baba bizeye ko ari bwo Bikira Mariya (Mariya nyina wa Yesu/Yezu) yajyanwe mu ijuru. Ese Bibiliya ivuga iki kuri uyu munsi Muri Bibiliya nta hantu hagaragaza uburyo Bikira Mariya yagiye mu ijuru, gusa ibitabo bitandukanye by iyobokamana bya Kiliziya Gatolika bigaragaza ko Bikira Mariya yajyanwe mu ijuru n imbaraga z Imana nyuma yo kubaho mu buzima bwo ku Isi akabaho adacumura bityo bagasobanura ko yatsinze icyaha n urupfu. Hari abifashisha amasomo yo mu 1 Abakorinto 15:54 ndetse no mu Itangiriro 3:15 basobanura ibyo kujya mu ijuru kwa Bikira Mariya nyuma yo kurangiza ubuzima bwe bwa hano ku Isi. Ni nde watangije iki gikorwa cy izihizwa ry uyu munsi? Iyo bigeze ku ngingo zimwe mu nyandiko zerekana ko iyi myemerere ijyanye n ijyanwa mu ijuru rya Bikira Mariya yazanywe bwa mbere ku Isi na Papa Piyo XII, mu 1950 ashyiraho ihame ryo kwizihiza uyu munsi. Iki gihe Papa Piyo XII yagize ati:  Mu bushobozi bw umwami wacu Yezu Kirisitu, ari na we mwami w intumwa Petero na Pawulo, no mu bubasha bwanjye bwite, ntangaje ku mugaragaro iri teka ritagatifu ko umubiri wa Bikira Mariya n umwuka we byazamuwe mu ijuru nyuma y uko arangije ubuzima bwe bwa hano ku Isi.  Urujijo ruri muri iri hame ryavuzwe na Papa Piyo XII ntabwo ryasobanuye neza niba Bikira Mariya yarajyanwe mu ijuru abanje gupfa cyangwa niba yaragiye mu ijuru adapfuye. Ku bijyanye n iri jyanwa mu ijuru rya Bikiri Mariya benshi turabyizihiza ariko nta mushumba wa Kiliziya Gatolika n umwe wigeze avuga ko Bikira Mariya yabanje gupfa mbere yo kujyanwa mu ijuru, abakirisito Gatolika benshi bizera ko yajyanwe mu ijuru adapfuye. Ku rundi ruhande, bamwe mu bakirisito Gatolika bo mu Burengerazuba biganje muri Orthodox bemera ko Bikira Mariya yapfuye ariko nyuma yo gupfa akazuka hashize iminsi itatu akakirwa n ijuru nk uko byagenze ku muhungu we Yesu Kirisitu n ubwo hari n abahamya ko Bikira Mariya atigeze apfa. Hari inyandiko ivuga ko Kiliziya Gatolika ifata igice cya 12 cy Ibyahishuwe nk ibyanditswe bisobanura ijyanwa mu ijuru rya Bikira Mariya. Kujyanwa mu ijuru kwa Bikira Mariya hari abavuga ko ari impano yaturutse mu ijuru y uko yabaye nyina wa Yesu. Ndetse benshi bizera ko kujyanwa mu ijuru kwa Bikira Mariya bishimangira isezerano rivuga ko abakiranutsi bazajyanwa muri Paradizo ku iherezo ry ubuzima bwo mu Isi. Hirya no hino ku Isi abakirisitu benshi bizera ko ibara ry ubururu bw ikirere ari ryo ryagenewe kwambarwa kuri uyu munsi kuko rifitanye isano n ijuru ndetse no kwera n ukuri. Hari inkuru zivuga ko mu bihe byo hambere hari abizihizaga uyu munsi bakora ikimenyetso cyo kujugunya ibiceri (amafaranga) mu mihanda babinyujije mu madirishya y inzugi, mu rwego rwo kwerekana uburumbuke mu by ubukungu. Uyu munsi wa none, benshi mu bagerageza kwizihiza uyu munsi bakora ibimenyetso byo kubaha Bikira Mariya babikorera imbere y amashusho y uyu mubyeyi wa Yezu. Ibimenyetso bakora byiganjemo imivugo yo kumusingiza n indirimbo zo kumuhimbaza ndetse n amasengesho yahimbiwe uyu mubyeyi. Ku munsi wa 15 Kanama buri mwaka, imbaga  y abakirisitu Gatolika bo mu Rwanda ndetse n abandi baba baturutse hirya no hino ku Isi baba bateraniye i Kibeho mu Karere ka Nyaruguru mu Majyepfo y u Rwanda ku butaka butagatifu kubera ibijyanye n amabonekerwa yahabereye hagati ya 1981 na 1982.
link3378: Abanyarwanda n inshuti z u Rwanda, bategerezanyije amatsiko menshi, itariki ya 11 Kanama 2024, umunsi Perezida Paul Kagame azarahirira kongera kuyobora u Rwanda muri manda y imyaka itanu iri imbere. Ni umunsi udasanzwe muri politiki y Igihugu, kuko ni bwo uwatowe n abaturage aba agiye kubasezeranya ko azarinda Itegeko Nshinga, azaharanira icyabagirira akamaro cyose, akarinda ubusugire bw Igihugu, agakorana umurava inshingano ze n ibindi. Prof Sam Rugege, wigeze kuba Perezida w Urukiko rw Ikirenga mu gihe cy imyaka umunani, ni we wakiriye indahiro ya Perezida Kagame mu 2017. Mu kiganiro yagiranye na RBA yasobanuye ibikubiye mu ndahiro ya Perezida wa Repubulika. Ati  Ibikubiye mu ndahiro by ingenzi, harimo kudahemukira Repubulika y u Rwanda nk abandi bayobozi bose, agomba gukurikiza Itegeko Nshinga n andi mategeko kandi akarinda Itegeko Nshinga. Ni ukuvuga ko ni we muyobozi mukuru agomba kubona ko nta wishe Itegeko Nshinga.  Yakomeje agira ati  Ikindi ni ubumwe bw Abanyarwanda, cyane turebye aho tuvuye nk igihugu byari ngombwa gushyira mu Itegeko Nshinga ko dushyize imbere ubumwe bw Abanyarwanda. Ikindi agomba gushyira imbere inyungu z Abanyarwanda bose, agakora ibibafitiye akamaro.  Prof Rugege yavuze ko umuhango w irahira haba kuri Perezida n abandi bayobozi, usobanuye ikintu kinini kuko ari igihango urahira aba agiranye n Abanyarwanda. Ati  Uwo muhango ufite igisobanuro cy uko umuyobozi, itegeko riteganya ko bagomba kurahira mbere yo gutangira imirimo yabo. Ikigamije ni uko urahira, agomba kugaragaza ko yumva neza uburemere bw inshingano ahawe, kandi akemeza Abanyarwanda, akabasezeranya ko izo nshingano azazikora neza, agakorana umurava kugira ngo anazirenze.   Ni yo mpamvu abantu bagomba kurahira, kwiyemeza no kugaragariza abo bazayobora ko ibyo bavuga babyiyemeza kandi inshingano bahawe bazazikora neza.  Prof Rugege yavuze ko Perezida wa Repubulika iyo amaze kurahira hari ibirango by Igihugu ahabwa birimo Itegeko Nshinga, Ibendera ry Igihugu, Ikirangantego cy Igihugu n Inkota n Ingabo. Ati  Icya mbere, Itegeko Nshinga ni ryo tegeko risumba andi mu gihugu, buri wese agomba kurikurikiza harimo na perezida. Igikorwa kinyuranyije n Itegeko Nshinga ntabwo kiba gifite agaciro, agomba kumenya ibikubiye mu Itegeko Nshinga, bikamuyobora, uko ayobora Igihugu.  Prof Rugenge kandi yasobanuye byinshi abantu bibaza ku mpamvu hari ibihugu bitandukanye, usanga abakuru babyo, iyo barahira baba bafashe kuri Bibiliya cyangwa Quran. Ati  Mu Rwanda, icya mbere ntabwo bisabwa n itegeko, Igihugu cy u Rwanda ntabwo gishingiye ku idini, n ubwo hemewe amadini, nta dini rifite ububasha bwo kuba ryayobora imikorere y Igihugu.  Umuhango w irahira rya Perezida wa Repubulika watowe, Paul Kagame uteganyijwe kuri iki Cyumweru tariki 11 Kanama 2024, aho uzitabirwa n Abanyarwanda bose ndetse n abatumiwe bahagarariye ibihugu bitandukanye byo hirya no hino ku Isi.
link3379: Inzobere mu bworozi bw ingurube zivuga ko abantu bakwiye guhindura imyumvire ku buryo bafata ingurube, kuko ari itungo rigira isuku mu gihe ryafashwe neza kandi rinatanga umusaruro mwiza. Shirimpumu Jean Claude, Umuyobozi w Ishyirahamwe ry Abarozi b Ingurube mu Rwanda, akaba amaze imyaka isaga 15 yorora ingurube. Kuri uyu wa Kabiri tariki ya 6 Kanama 2024, yabwiye Radio Rwanda ko kugira ngo inyama y ingurube itange umusaruro mwiza, bituruka ku buryo yorowe n uko ibagwa. Yavuze ko inyama y ingurube nta mwihariko igira ugereranyije n izindi nyama z andi matungo. Shirimpumu asobanura ko ubushakashatsi bugaragaza ko ingurube ifite inyama zitegurwa mu buryo burenze inshuro 10, kandi igatanga inyama nziza, ikunzwe ku Isi. Ati:  Inyama y ingurube nta mwihariko udasanzwe, ifite ku zindi buriya, inyama y inka cyangwa iy inkoko itetswe nabi yagira ingaruka ku muntu uyiriye.  Kenshi abantu bafata ingurube nk itungo rigira umwanda kandi bamwe bakanga kuyirya kubera iyo mpamvu. Shirimpumu ati:  Ririya tungo barimenye nabi, buriya ni inyamaswa igira isuku yo ubwayo, birya byo kwivuruguta ni uburyo iba ibayeho. Ni itungo rifite gahunda aho uryororeye rigira aho ryituma, aho riryama, aho ririra, ku buryo rigomba guhora ricyeye.  Iyo mpuguke mu bworozi bw ingurube ivuga ko kugira ngo ingurube ibe nziza kandi n inyama itanga zibe zujuje ubuziranenge, bituruka no ku biryo yahawe, agashimangira ko iryo tungo ritagenewe kurya umwanda n ibindi bisigazwa, uko ubwabyo bigira ingaruka ku mubiri wayo bityo igatanga inyama zitari nziza. Ati:  Dushishikariza abantu kugaburira ingurube indyo yuzuye yateguwe neza, cyane cyane yavuye no mu nganda kuko dufite inganda zikora ibiryo by amatungo.  Yongeyeho ati:  Rigomba kuba heza mu kuryubakira, nturishyira ahantu rihura n umwanda. Hiyongeraho rero uburyo turifata rirakingirwa riravurwa, rigakorerwa n isuku. Ibyo byonyine byagombye guha icyizere ugiye kurirya ko itungo tworoye rijyanwa ku isoko rifite ubuziranenge.  Yavuze ko abantu bakwiye guhindura imyumvire, bakita kuri iryo tungo, hanyuma n abaribaga bakaribaga neza, cyane ko na Leta ishishikariza abantu kurya inyama yabanje kunyuzwa mu byuma bikonjesha (Firigo), n ingurube zikwiye kubagwa neza inyama zikabungabungwa kugira ngo zizagirire umuntu akamaro. Abahanga mu bworozi bavuga ko mu matungo yose yororerwa mu rugo, ingurube ari ryo tungo ribyazwa umusaruro utubutse, ibyo iba yariye kurusha ayandi matungo, kubera ko uko irya ari na ko yiyongera ibiro byinshi kandi vuba; ni ukuvuga ko ibiryo byose iriye biyiyoboka. Ingurube irya ibiryo byose uyihaye birimo ibyo mu gikoni, ibiryo bikomoka ku bikatsi, ibituruka ku mavuta, ku muceri, ku masukari, ku bworozi bw amafi kandi bikayigirira akamaro. Ibyo bishobora kuzuzwa n inyama, ibyatsi, ibinyampeke n imbuto. Ingurube imwe n ibibwana byayo bishobora kugera ku musaruro munini ku mwaka iyo ari ubwoko bwiza kandi zigaburirwa neza. Ingurube ishobora gutanga ibilo by inyama bingana n igihumbi na magana atandatu mu mwaka (kg 1,600). Ikigo cy Igihugu gishinzwe Iterambere ry Ubuhinzi n Ubworozi, (RAB), kivuga ko mu myaka nka 30 iri imbere, Abanyarwanda bazaba barya inyama z ingurube n iz inkoko kurusha uko barya iz inka cyangwa ihene. Umuyobozi Mukuru wungirije muri RAB ushinzwe ubworozi Dr. Solange Uwituze yigeze kubwira itangazamakuru ko guteza imbere ubworozi bw ingurube n inkoko ari ingenzi kubera ko aya matungo yororoka vuba kandi akaba yakororwa n abantu b ingeri nyinshi.
link3380: Inzobere mu mategeko ndetse n abashinzwe irangamimerere bavuga ko kuba mu itegeko rishya rigenga abantu n umuryango hariyongeremo ikindi cyiciro cy imicungire y umutungo, bizaha abantu ubwisanzure bwo guhitamo uburyo bifuza bwo gucunga umutungo wabo. Ibi batangira kubigiramo uruhare nyuma yo kuba bakoranye amasezerano yo kubana ku buryo bwemewe n amategeko. Mu micungire y umutungo w abashyingiranywe itegeko ryateganyaga uburyo butatu; ivangamutungo rusange, ivangamutungo muhahano n ivanguramutungo risesuye. Abashinzwe irangamimerere ku mirenge bavuga ko ku kigero kirenga 90% abashyingirwa bahitamo uburyo bw ivangamutungo rusange. Mu itegeko rishya rigenga abantu n umuryango hiyongeremo uburyo bwa Kane ari bwo imicungire y umutungo w abashyingiranywe ishingiye ku masezerano ategurwa n abashaka gushyingiranwa. Tom Mulisa, Inzobere mu mategeko akaba n umuyobozi w Umuryango ukora mu bijyanye n uburenganzira bwa muntu bwite, yabwiye RBA bimwe mu byo abahitamo mu micungire y umutungo w abashyingiranywe ishingiye ku masezerano bashyira mu nyandiko zabo. Yagize ati:  Mushobora guhitamo mukavuga muti tugiye kubana ariko mu gihe tutakiriho imitungo yacu yegukanwe n abana kubera ko ubundi hari uburyo abantu bazungurwamo, abana n ababyeyi. Mushobora no kuvuga muti turasezeranye ariko imyenda mfite iwacu ntijye mu byo twumvikanye kubera ko burya iyo muvanze umutungo muvanga ibyo muzunguka mukavanga n imyenda. Ushobora kuvuga uti nubwo dusezeranye iyi mitungo mfite kubera barumuna banjye benshi bahari, iy iwacu mu rugo ntirimo. Twumvikanye ko tugiye kumvikana kuri iyi mitungo n iyo mpamvu hari ingingo yanashyizeho iby ingenzi bigomba kuba mu byo mwumvikana.  Itegeko kandi rigaragaza uruhare rwa buri umwe muri uwo mutungo n inkurikizi zabaho mu gihe haramutse hagize uwitaba Imana. Rinagaragaza uwakwita ku bana mu gihe bari kumwe n igihe batari kumwe, imyenda ya mbere yo kubana na nyuma yo kubana ndetse n uko byagenda ubutane buramutse bubayeho. Bamwe mu bashinzwe irangamimerere mu Mirenge yo mu Mujyi wa Kigali, bagira inama abagiye gushakana kumva agaciro k isezerano bagiranye. Shema Jonas, Umunyamabanga Nshingwabikorwa w Umurenge wa Jabana mu Karere ka Gasabo, yavuze ko amakimbirane menshi ashingiye ku mitungo yabonaga nta bwinyagamburiro buhagije buhari ndetse n inama zashingirwaho kugira ngo bafashe abashyingiranywe kubana neza mu mutungo bashakanye. Ati:  Aho kugira ngo umutungo ubafashe kubaho neza ugasanga ubaye intandaro yo kuba babanye nabi habe gutandukana ndetse no kwicana.  Akomeza avuga ati:  Aya mahitamo arimo aragutse cyane, arafasha abantu kugira ibyo bumvikana mu muryango bitabazanye mu makimbirane kuko n ubundi amategeko aza ari ugufasha gukemura amakimbirane avutse mu bantu. Iteka abantu bashakana kubera ko bifuzanya. Abantu bakwiye gukomera kuko buri wese yifuza mugenzi we akamubera igisubizo ntamubere ikibazo.  Murekatete Patricie, Umunyamabanga Nshingwabikorwa w Umurenge wa Nyarugenge, avuga ko gushaka imitungo ukayibona ari byiza ariko kuyibanamo neza bikaruta ibindi byose. Ati:  Ku bijyanye n imitungo usanga abantu batabyumva kimwe kandi bakirengagiza ko imitungo izabafasha muri uru rugendo baba bagiyemo rwo kubana kuko iyo bitabye Imana barayisiga ikaribwa n abandi cyangwa igakoreshwa n abandi. Niyo mpamvu igihe cyose tubigisha, tubasobanurira yuko imitungo ari izabafasha.  Ndikumukiza Barnabe na Nishimwe Aline bitegura gusezerana imbere y amategeko mu Murenge wa Kinyinya mu Karere ka Gasabo, bavuga ko bamaze guhitamo uburyo bwo gucunga umutungo w urugo rwabo. Ndikumukiza yagize ati:  Uburyo twahisemo ni ukuvanga umutungo mu buryo rusange. Impamvu twabihisemo, twabiganiriyeho dusanga ni ngombwa kuko turizeranye 100%.  Mu mpinduka zindi zigaragara mu itegeko rishya rigenga abantu n umuryango harimo ko abasezeranye imbere y amategeko batazongera kubikora bafashe ku ibendera ry igihugu. Ikindi nuko uburyo abashyingiranywe bahisemo bijyanye no gucunga umutungo bitazongera gutangazwa mu ruhame mu gihe cyo gusezerana ahubwo bizaba ari ibanga ryabo. Itegeko rishya rigenga abantu n umuryango ryo muri uyu mwaka wa 2024 rije risimbura iryo muri 2016.
link3381: Buri wa 5 wa mbere w ukwezi kwa Kanama, Abanyarwanda bizihiza umunsi w umuganura, abakuze bavuga ko kwizihiza umuhango w umuganura ari ugusigasira umurage w u Rwanda, bitewe nuko ukubiyemo indangagaciro z umuco nyarwanda. Umunsi w Umuganura urizihizwa kuri uyu wa Gatanu tariki ya 2 Kanama 2024 mu Karere ka Kayonza, ufite insanganyamatsiko igira iti  Umuganura, isoko y ubumwe n ishingiro ryo kwigira.  Inzira y umuganura ni imwe mu Nzira 18 zari zigize inzira z ubwiru mu Rwanda mu gihe cy ingoma ya cyami. Inzira y umuganura yakorwagamo imihango buri mwaka yari igamije gufasha Abanyarwanda kweza imyaka myinshi igihugu kikagira uburumbuke. Ni umuhango waheraga ibwami Umwami agatanga umuganura bagasangira bishimira umusaruro igihugu cyejeje, abari bawushinzwe bitwaga Abiru. Wari ufite intego yo kwibutsa Abanyarwanda ko bakwiye kuzirikana ko basangiye igihugu kimwe, umuco umwe n indangagaciro zimwe. Umuganura wizihizwaga ku mwero w amasaka by umwihariko wakorerwaga ku mbuto za Gihanga ari zo amasaka, uburo, inzuzi n isogi. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Inzira y umuganura ni imwe muri 18 zari zigize inzira z ubwiru mu Rwanda mu gihe cy ingoma ya cyami. Inzira z ubwiru zarimo iz ubukungu, iz umutekano w igihugu n inzira zo gukomeza ubwami. Zari zigizwe kandi n urusobe rw imihango n imigenzo bifite amategeko agena uko bikorwa mu bihe runaka. Uyu muhango waheraga ibwami, Umwami agatanga umuganura bagasangira bishimira umusaruro igihugu cyejeje. Kuganura kwari ugusubira ku isoko nk Abanyarwanda, abaturage bakiyibutsa ko bahuje gakondo n ibyiza byayo Imana yabahaye, bakayishimira. Ku rwego rw igihugu Umuganura wayoborwaga n Umwami afatanyije n abanyamihango babugenewe mu gihe ku rwego rw umuryango, umukuru wawo ari we wayoboraga iyo mihango yawizihizanyaga n abawugize bashimira Imana ibyiza yabahaye.Ku rwego rw umuryango, . Imihango y i bwami yari iyo guhuza Imana n Igihugu, bagahuza ibikorwa by idini n imigenzo gakondo hamwe n imirimo y ubuhinzi n ubworozi. Umuganura wizihizwaga ku mwero w amasaka. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Baganuzaga Umwami amata, amasaka n izindi mbuto nkuru ari zo uburo, inzuzi n isogi ariko bakongeraho n ibindi byose byabaga byeze muri icyo gihe. Umwami yafataga umwuko agatangiza umuhango wo kuvugira umutsima rubanda baje kuganura, akawuvuga apfukamye yerekana icyubahiro aha abo ayobora ndetse n Igihugu. Nyuma y umuhango wo kuganura hakurikiragaho ibirori by Umuganura byasozwaga n igitaramo cy imihigo. Muri ibyo birori, Umwami yamurikirwaga umusaruro unyuranye w Abanyarwanda bavuye impande zose z Igihugu, hakaba amarushanwa y indashyikirwa. Kuri uwo munsi kandi, imiryango nayo yarateranaga maze umutware w umuryango akayobora imihango n ibirori byayikurikiraga. Amateka y umunsi w Umuganura Umuganura watangiye kwizihizwa mu kinyejana cya cyenda, hanyuma wongera guhabwa imbaraga n Umwami Ruganzu II Ndoli (1510-1543) ubwo yabohoraga u Rwanda nyuma y imyaka irenga 10 ruri mu maboko y abanyamahanga (Abanyabungo). Waje kugirwa ihame ridakuka mu kinyejana cya 16 ubwo Umwami Ruganzu II Ndoli yabohoraga u Rwanda rwari rwarigaruriwe nyuma y amacakubiri yatumye Umwami Ndahiro Cyamatare yicwa n ababisha n ingoma yarwo, Rwoga, ikanyagwa n abanyamahanga. Umuganura wabanzirizwaga n icyunamo cya Gicurasi aho Abanyarwanda bibukaga urupfu rwa Cyamatare, hagakurikiraho ibirori bya Kamena bishimira ko habonetse Umutabazi, noneho bigasozwa no kwizihiza Umuganura bashimira Imana ko basubiranye igihugu n ubumwe bw Abanyarwanda. Cyari ikintu gikomeye bagombaga guhora bazirikana ngo batazongera guteshuka kuri iryo hame shingiro ry uko bahuje byose: Inkomoko imwe, igihugu kimwe, amahame-remezo gishingiyeho n indangagaciro zigize umuco. Umuganura wambuwe agaciro aho abakoloni bageze mu Rwanda. Kubera ko intwaro yabo yari amacakubiri, bihutiye guca umuco Nyarwanda wahuzaga Abanyarwanda, bityo baca Umuganura wabibutsaga umuco bahuriyeho ndetse n Umwiru mukuru ushinzwe Umuganura Gashamura bamucira i Burundi mu 1925. Umuganura waje kongera kwizihizwa buri mwaka muri za mirongo inani, ariko nabwo hagamijwe guha agaciro umusaruro w ubuhinzi. Huro muri Gakenke ni ho hategurirwaga Umuganura Umusozi wa Huro uherereye mu Murenge wa Muhondo mu Karere ka Gakenke uzwi mu mitegurire y Umuganura. Ni ho hategurirwaga umuganura ndetse Gihanga Ngomijana awutangiza yabikomoye ku bahatuye. Mu kinyejana cya 16 ubwo Ruganzu II Ndoli yari aturutse i Karagwe nyuma y aho igihugu cyari cyarigaruriwe n Abanyoro n Abanyabungo, yifashishije ab i Huro mu guha imbaraga Umuganura. Mu mateka y u Rwanda, ku munsi w Umuganura ni bwo Umwami yagombaga gusangira na rubanda bishimira umusaruro babaga bagezeho. Uko byagendaga mu muco ku munsi w Umuganura, abasaza bahuriraga hamwe bakaganura bakanywa amarwa, abakecuru bagateka umutsima n ibishyimbo, bakagaburira abana bakabaha n amata bakanywa. Umuganura uhuza abaturage n abayobozi bagasabana bishimira umusaruro wagezweho. Nubwo ukomoka mu bihe by Abami ariko nyuma ya Jenoside yakorewe Abatutsi ntiwari mu minsi yizihizwa cyane mu gihugu. Umuganura wagiraga n undi mumaro wo kuzirikana umwami nka Nyir uburumbuke bakamutura urutete rw imyaka yeze. Uyu muhango wakomeje gukorwa no mu yindi myaka yakurikiye ubutegetsi bwa cyami. Wasigaye ukorwa mu rwego rwo kwishimira umusaruro, Abanyarwanda bagahurira mu ngo z abakungu bagasangira ibyo kurya bakanywa n inzoga. Uko umuganura wizihizwa ubu Umuganura ni Umuhango ukomeye mu mateka y u Rwanda rwo hambere ari nacyo cyatumye Leta y u Rwanda iwugarura ndetse ikawushyiriraho itegeko riwuha imbaraga zituma wizihizwa mu gihugu hose. Ni umwanya wo kongera kwibuka ibyo Abanyarwanda bahuriyeho nk igihugu, umuco karande, inkomoko n ibindi. Umuganura ufatwa nk umunsi ukomeye ku Banyarwanda wo kwishimira ibyagezweho, kwisuzuma no kureba ibitaragenze neza, guhigira imyaka itaha n ubusabane bw abayobozi n abayoborwa. Uyu munsi wizihizwa hamurikwa bimwe mu bikorwa by ubuhinzi, ubworozi n ubukorikori. Kuganura ubu bifite igisobanuro cyo gusangira ku byavuye ku musaruro wejejwe mu gihugu hose. Kwizihiza Umuganura byarenze imbibi zo kwita ku musaruro w ubuhinzi n ubworozi gusa ahubwo byanageze mu nzego zireba ubuzima n iterambere by Abanyarwanda mu kugaragaza urugendo rw Abanyarwanda rwo kwigira no kwibohora nyako. Umuganura wizihizwa hishimirwa umusaruro wagezweho mu nzego zitandukanye zirimo ubuzima, ubukerarugendo ikoranabuhanga, inganda, uburezi, ubucuruzi n ibindi.
link3382: Mu rwego rwo kunoza imitangire ya serivisi zirebana no gukumira no kuvura indwara, kuvugurura icyororo no kwita ku mibereho myiza y amatungo kandi hagamijwe kunganira abakora umwuga w ubuvuzi bw amatungo bikorera kuzuza neza inshingano bafasha aborozi kwita ku matungo ndetse n ubuzima bwayo bukarushaho kubungabungwa.
link3383: Umunyemari ukora ibijyanye n ubwubatsi bw imihanda ndetse akaba azwi cyane nk umusesenguzi ku ngingo zitandukanye zirimo na Politiki Sadate Munyakazi, yagaragaje isano iri hagati y Abikorera na Politiki. Yavuze ko abenshi babona Abikorera nk abakwiye kubara amafaranga gusa ariko ngo ntibabatekereze nk abantu bashobora kugira uruhare mu bibakorerwa. Munyakazi yabigarutseho kuri uyu wa Gatatu tariki 24 Nyakanga 2024, mu kiganiro  Zinduka  gitambuka kuri Radio Dix. Ushobora kutaba umunyamwuga muri Politiki cyangwa ngo ushinge ishyaka ariko ngo ntibyabuza uwikorera gukurikirana imibereho, imiyoborere, imitekerereze n iterambere ry igihugu. Ati:  Abikorera rero ahantu duhurira na Politiki icya mbere ni uko turi abenegihugu icya Kabiri tugira uruhare mu iterambere ry igihugu. Ntabwo wagira uruhare mu iterambere ry igihugu utazi imiyoborere yacyo, utazi icyekerezo cy igihugu, utazi amategeko y igihugu, utagira n uruhare mu gutoresha cyangwa mu gutora abazayobora cya gihugu.  Munyakazi yavuze ko umuntu wese by umwihariko uwikorera aba agomba kugira uruhare mu gushyiraho uzamuyobora kugira ngo amugeze ku iterambere. Avuga ko Abikorera bagomba kugira uruhare rukomeye mu iterambere ry igihugu ndetse no gushyiraho umuyobozi uzakomeza gushyiraho rya terambere. Agira ati:  Ushobora gutora umuntu ejo ugasanga ibyo mwakoraga, ubucuruzi mwakoraga, amahirwe yari ahari birasenyutse kandi mwari mufite ububasha cyangwa uburenganzira bwo gushyiraho ubuyobozi buzakomeza guteza imbere igihugu.  Yavuze ko nyuma yo kurwana intamba yo kugarura ubumwe mu banyarwanda, hakurikiyeho urugamba rwo gutera imbere ari na yo Abikorera n Abanyarwanda muri rusange barimo kurwana. Akomeza agira ati:  Iyo ntamabara yo gutera imbere, nta na hamwe ku Isi ikorwa na Leta gusa ahubwo ikorwa na Leta ishyiraho imirongo migari, ishyiraho amategeko meza, ishyiraho uburenganzira kuri bose ariko abayirwana ni twebwe Abikorera.  Umunyemari Sadate Munyakazi yavuze ko mu kinyejana cya 18 (Si cle de Lumi re) aribwo havutse Abikorera ari nabo bafashije Uburayi mubona ubu gutera imbere. Iryo terambere rishingira cyane ku rwego rw Abikorera. Umukozi wa Leta afite uruhare rwe mu guteza imbere igihugu ariko mu bijyanye n ubukungu, ibyo bikorwa n Abikorera. Ni yo mpamvu Chairman w Umuryango FPR-Inkotanyi, Paul Kagame, Abanyarwanda bitoreye, usanga avuga ubumwe, Demokarasi n Amajyambere. Ati:  Iyo umaze kugira ubumwe ari nabwo twarwaniye, igihugu kikabohoka abantu bakajya hamwe ndetse na RPF yari intego yayo ya mbere, igikurikiraho ni uguteza imbere abantu.  Munyakazi yavuze ko umuturage, Uwikorera kugeza ku bayobozi banyuranye, bose bakorera hamwe kugira ngo bateze imbere igihugu cyabo ari narwo rugamba barimo.
link3384: Vanessa Umuhoza Gashumba w imyaka 28, ni umwe mu batorewe guhagararira urubyiruko mu Nteko Ishinga Amategeko tariki ya 16 Nyakanga 2024. Umuhoza n ubwo yatorewe kuba Umudepite we yakuze yiyumvamo kuzaba Umuganga w inzobere uvura abasirikare. Umuhoza yavutse mu 1996, akaba afite impamyabumenyi y icyiciro cya gatatu cya kaminuza mu bijyanye n Ikoranabuhanga n isakazamakuru (Information Technology), yakuye muri Kaminuza ya Kigali (UoK) mu 2024, afite kandi impamyabumenyi y icyiciro cya kabiri mu bumenyi bwa Mudosobwa mu by ubucuruzi (Business Computing) yakuye muri kaminuza ya Ndejje mu gihugu cya Uganda mu 2019. Mbere y uko yinjira muri kaminuza, Umuhoza yari yararangije kwiga amashuri yisumbuye muri Green Hills Academy. Mu buzima bwe busanzwe avuga ko akunze kuba ari kumwe n umuryango we. Uko Umuhoza yatangiye kwiyumvamo kuba umuyobozi Mu kiganiro yagiranye na The New Times, Umuhoza yavuze ko yakuze yiyumvamo kuzaba umuganga w inzobere watojwe kuvura abasirikare. Icyakora uko yagendaga akura, yatangiye kwiyumvamo kuzaba umuyobozi, maze agenda akora imirimo y ubukorerabushake, bituma atangira kwigirira icyizere ndetse bimwongerera ubumenyi mu bijyanye n imiyoborere. Mu 2021, Umuhoza yabaye umwe mu bagize Inama y Igihugu y Urubyiruko, aho ahamya ko byamubereye inkingi ikomeye yo kwinjira mu nzego z ubuyobozi. Ati:  Icyo nshyize imbere ni ukuvuganira urubyiruko rukongererwa ubushobozi no guzamura iterambere ry abaturage.  Umuhoza yabaye Umunyamabanga w Inama y Urubyiruko mu Karere ka Kicukiro. Icyo gihe kandi yari umukozi ku rwego rw akarere, w Umuryango AJPRODHO-Jijukirwa. Uyu ukaba umuryango utari uwa Leta wita ku burenganzira bwa muntu, ubujyanama, no guharanira iterambere ry abagore n urubyiruko. Umuhoza yavuze ko Perezida Kagame ari we wamubereye icyitegererezo bituma yiyumvamo na we kuba umuyobozi. Ati:  Ahora azirikana guteza imbere urubyiruko, kandi icyerekezo n ubuyobozi bwe ni byo bimaze guteza imbere u Rwanda.  Yongeyeho ati:  Kuba Perezida Kagame yaratinyuye urubyiruko bakemererwa kujya mu nzego zifata ibyemezo ndetse na bo bakagira uruhare mu guteza imbere igihugu, ni ibyo kwigiraho mu by ukuri.  Imishinga y Umuhoza nyuma yo gutorwa Mu migabo n imigambi ye ubwo yiyamamazaga nk umukandida Depite, ubu wamaze gutorwa, yavuze ko ashaka guteza imbere ibijyanye no guhanga ibishya hisunzwe ikoranabuhanga, no gufasha urubyiruko kwihangira imirimo. Yagize ati:  Harimo gufasha ibigo by imyuga n ubumenyi ngiro no guteza imbere urwego rw ikoranabuhanga mu mashuri, by umwihariko amasomo yo gukoresha robo, gukoresha ubwenge buhangano, n ay ubumenyi, ikoranabuhanga, ubwubatsi bugezweho, n imibare  Uyu Mudepite mushya uhagarariye urubyiruko ahamya ko izi gahunda zose ziteganyirijwe urubyiruko zigamije kurwubakamo ubushobozi bwo gutuma rubasha guhangana ku isoko ry umurimo, kugira umuco wo guhanga ibishya, no guhanga imirimo. Umuhoza yashimangiye ko urubyiruko rufite akamaro gakomeye mu kuzamura ubukungu, guteza imbere imibereho y abaturage, kwimakaza imiyoborere myiza ndetse no gutanga ubutabera. Umuhoza ati:  Kugira ngo dukomeze gusigasira imiyoborere myiza y igihugu cyacu, tugomba gushyira hamwe ngo dukomeze iterambere turwanya igishobora kurihungabanya, kandi ibyo bizafasha ababyiruka b ejo hazaza  Umuhoza kandi avuga ko afite intego yo gukomeza gushishikariza urubyiruko gukunda igihugu yaba ku baba mu Rwanda cyangwa hanze yarwo. Avuga ko intego yihaye yizeye kuzazigeraho, kubera ko urubyiruko rufite ubumenyi ndetse bafatanya mu gushyira mu bikorwa gahunda zo kwihutisha iterambere igihugu cyihaye. Ati:  Turi muri gahunda yo gushyigikira gahunda z igihugu zishingiye ku iganamigambi, kandi natwe badushyizemo ngo dutange umusanzu wacu mu iterambere.  Umuhoza yabwiye urubyiruko ko ibyo rukora ruzabishimirwa ari uko na rwo rugaragaje impinduka mu iterambere ndetse rukihatira gushakira umuti ibibazo bihari. Yavuze ko ibikorwa by urubyiruko bijyanye no guhanga ibishya, ndetse no gukomeza guhatana ari umusanzu ntagereranywa mu guteza imbere sosiyete, kandi agahamya ko ejo hazaza, hari iterambere ryiza kandi rigera kuri bose.
link3385: Abatuye mu Mirenge itandukanye yo mu Karere ka Ngoma, mu Burasirazuba bw u Rwanda, barashima Ikigo gikora ubworozi bwa kijyambere bw inkoko zitera amagi (Agribusiness Solution/ ABUSOL Ltd) cyabafashije gukura abana babo mu mirire mibi kikaboroza inkoko zitera amagi. Icyo kigo cyiyemeje gufasha Leta y u Rwanda guhangana n imirire mibi n igwingira binyuze mu gushishikariza abaturage kwita ku ifunguro ry amagi n inkoko mu buryo butanga umusaruro. Ku wa 14 Gashyantare 2024, ABUSOL yatangije ubukangurambaga bwo kurya amagi no korora inkoko kinyamwuga mu Karere ka Ngoma, ariko ibikorwa byayo bikomeje kwaguka mu gihugu hose. Abaturage batuye mu Mirenge ya Murama, Remera n ahandi mu Karere ka Ngoma, bishimiye korozwa inkoko ndetse begerezwa iguriro ry amagi (kiosk), bakaba bafite icyizere ko abana babo batazongera kuzahazwa n imirire mibi. Niyombaza Anne Marie wo mu Murenge wa Murama, ni umwe mu babyeyi bafite abana bari mu mirire mibi, wagize ati:  Mfite umwana ndera mbereye nyina wabo ariko twagerageje kumuha buri kimwe cyose biranga araremba aguma mu mirire mibi. Uyu mwana yamaze imyaka hafi ine atagenda, no gukambakamba bikanga, rero ubu nshimishijwe n uko ngiye korora inkoko kandi batwigishije akamaro k amagi nzajya nyamuha ndebe ko yagira ubuzima bwiza.  Maniragena Florence wo mu Murenge wa Remera, na we ati:  Izi nkoko zigiye gutuma nzajya mpa abana banjye amagi, bakava mu mirire mibi bakaba abana beza nk abandi. Ndashimira ubuyobozi bwa ABUSOL Ltd bwatwitayeho.  Musabyimana Jean Baptiste. Umuyobozi Mukuru w Ikigo ABUSOL Ltd cyorora inkoko zitera amagi kikanayagemura mu Rwanda ndetse no hanze yarwo, avuga ko kugeza ubu bamaze guhindura ubuzima bw imiryango irenga 100 bayiha ubufasha bukura abana mu mirire mibi. Ati:  Uyu munsi tworoje imiryango 15, buri mezi atatu tworoza hafi imiryango 10, ndumva tumaze guha imiryango irenga 100. Dufite imiryango itatu twishingiye iza gufata amagi buri munsi ahantu dukorera. Turasaba ababyeyi kumva akamaro ko kugaburira umwana amagi kuko bituma ubwonko bw umwana bukora neza.  Avuga ko amagi ari byo biribwa bikomoka ku matungo bihendutse kurusha ibindi, agasaba abantu guhindura imyumvire yo kwiyumvisha ko amagi ari ay abazungu. Kugeza ubu ABUSOL Ltd imaze gufungura amashami y ubucuruzi bw amagi mu bice bitandukanye by Igihugu, harimo ayo mu duce tugize Akarere ka Ngoma mu Mujyi n i Rukumberi. Mu Mujyi wa Kigali ayo mashami aboneka i Nyamirambo na Nyabugogo mu Karere ka Nyarugenge no ku Gisozi mu Karere ka Gasabo, mu Majyepfo ishami rikaba riri mu Karere ka Muhanga ndetse bagiye no gufungura i Karongi , Musanze na Rubavu. Biteganyijwe ko n andi mashami azafungurwa mu tundi Turere tw u Rwanda turimo Huye, Nyanza, Ngororero n ahandi. Ikindi ni uko ABUSOL LTD ikomeje gutegura uburyo bugezweho bwo kugemura amagi, aho umuntu azajya ayatumiza yamugeraho akishyura akoresheje ikoranabuhanga. Musabyimana Jean Batiste yongeyeho ko ABUSOL LTD yatangiranye abakozi batanu gusa ariko kugeza ubu bamaze gutanga akazi ku barenga ijana, kandi bigikomeza. Ati:  ABUSOL yatangiranye abakozi 5 ariko ubu igeze ku 150 barimo 120 bahoraho ndetse na 30 ba nyakabyizi, twafashije  aborozi  bari baracitse intege bagera kuri 60 kubisubiramo, ubu ni aborozi bakomeye kandi na bo bafite abakozi bahaye akazi.  Umuyobozi wungirije w Akarere ka Ngoma ushinzwe iterambere ry ubukungu Mapambano Nyiridandi Cyriaque, avuga ko igikorwa cya ABUSOL cyo koroza abaturage no kubakangurira kurya amagi cyuzuzanya n ubuyobozi bw Akarere kuko kizatuma gahunda yo kwihaza mu mirire igerwaho vuba kandi byoroshye. Ati:  Turasaba abaturage kubyaza aya mahirwe ABUSOL Ltd ibazaniye basobanukirwa ibyiza byo gukoresha amagi ku ifunguro ryabo rya buri munsi, kuko ubushakashatsi bwagaragaje ko umwana ufite ikibazo cy imiririre iyo agaburiwe amagi akira vuba akarushaho gukura mu bwonko.  Icyo gikorwa cy ubukangurambaga bwo kurya amagi cyabimburiwe no gusura ibiraro by inkoko za kijyambere byubatswe na ABUSOL kuri site ya Gahima mu Murenge wa Kibungo. Ibyo biraro byororewemo inkoko zisaga 10 000 aho abafatanyabikorwa mu bworozi bw inkoko barimo Orora Wihaze n abandi beretswe ibyiciro bitandukanye by imishwi y inkoko irererwamo mbere yo gukura ikagera ku kigero cy inkoko zibirwano zitegura gutera amagi. Amagi ya ABUSOL Ltd yujuje ubuziranenge Amagi ya ABUSOL yujuje uburemere buhagije, kuko apima amagarama hagati y amagarama 62-70, mu gihe amagi asanzwe aba yujuje amagarama 50. Musabyimana Jean Baptiste aboneraho gusaba Abanyarwanda ko icyabafasha kurinda abana igwingira, ari ugufata ibikomoka ku matungo birimo amagi cyane ko atuma ubwonko bwabo bukura neza. Aya magi apimwa buri cyumweru ngo harebwe ko nta kibazo afite, kandi mu Karere ka Ngoma aza ku isonga. Ikindi ni uko mu 2017 amagi y ABUSOL LTD  yitabiriye amarushanwa y amagi yujuje ubuziranenge mu Bwongereza ahiga ayandi. Ni mu gihe ABUSOL Ltd yatangiye gushyira itafari ryayo mu mwuga w ubworozi bw inkoko mu mwaka wa 2016, aho byari urugendo rukomeye kuko batangiranye inkoko ibihumbi 10 gusa. Uyu munsi bafite inkoko zisaga 100,000 zose zitera amagi n izindi 30,000 ziba zirerwa kugira ngo zisimbure izishaje cyangwa zihabwe abashaka korora ariko bahereye ku nkoko ziteguye gutera. ABUSOL LTD ishishikariza abantu bashaka kujya mu bworozi bw inkoko zitera amagi guhera ku nkoko ziteguye gutera kandi zarezwe neza aho guhera ku mushwi w umunsi umwe kuko aborozi benshi bahahombera. Ni yo mpamvu ABUSOL Ltd yatangije ubuvugizi bwo korora inkoko z ibirwano. Ikaba yiteguye guha ubishaka inkoko zarezwe neza kandi ziteguye gutera. Inkoko z ibirwano ntabwo ziba zikirwaragurika kandi zipfa ubusa byongeyeho ko zihita zitanga umusaruro mu gihe ufashwe umushwi w umunsi umwe utegereza amezi 6 yose atarabona umusaruro. Intego y ABUSOL Ltd ni uko umuntu wese wifuza ibirwano byiteguye gutera yajya abigezwaho byihuse bityo amagi akaboneka ari menshi mu Rwanda. Ni muri urwo rwego ikiraro kirererwamo izo nkoko kiri mu Karere ka Ngoma cyatanzweho arenga miliyoni 250 z amafaranga y u Rwanda harimo n ibikoresho. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Ati:  Abantu bakwiye korora neza inkoko, ntibazororere kuzigurisha ahubwo tubone amagi duhe imiryango yacu, amafaranga tuyatekereze nyuma. Turashishikariza cyane ababyeyi kujya bategurira abana babo ifunguro ririho igi. Kera abantu bavugaga ko amagi ari ay abazungu kuko batari bazi akamaro kayo. Byagaragaye ko amagi afite intungamubiri, turakangurira buri wese kurya amagi.  Yongeyeho ko ku bufatanye na Minisiteri y Ubuzima bifuza ko Umunyarwanda yabona igi nibura rimwe ku munsi. Imibare y umusaruro w amagi mu mwaka wa 2022 yari igeze kuri toni 8 600, mu gihe umwaka ushize wikubye kabiri ukagera kuri toni  ibihumbi 17,000. Kugeza ubu mu Rwanda umuntu arya hagati y amagi  10 na 13 ku mwaka, mu gihe mu Buyapani umuturage arya amagi 400 ku mwaka nk igihugu kiri imbere y ibindi bihugu mu kurya amagi menshi.
link3386: Hari abashobora kubyita amahirwe kuba 70% by abanyeshuri bize mu Ishuri Ryisumbuye ry Imyuga n ubumenyi ngiro rya Nyamata (Nyamata TSS) barabonye imirimo mu gihe abandi 30% bayihangiye ndetse bakayiha abandi, ariko byose bifitanye isano n uburezi bufite ireme butangirwa muri iryo shuri rimaze kuba ubukombe. Uretse ubuyobozi bubihamya, abanyeshuri biga muri Nyamata TSS bahamya ko ushoje amasomo muri iryo shuri kuba umushomeri biba bitakiri mu bimuranga kubera ubumenyi bwihariye bahabwa mu myuga n ubumenyi ngiro. Ubwo Imvaho Nshya yasuraga icyo kigo cy ishuri giherereye mu Murenge wa Nyamata mu Karere ka Bugesera mu Ntara y Iburasirazuba, yahakuye ubuhamya bwiza bw agaciro gakomeye ko kwiga imyuga n ubumenyi ngiro, by umwihariko mu kigo gishoboye nka Nyamata TSS. Ihirwe Ange Eloiyse wiga muri L5 mu Ishami ry ubudozi, avuga ko ari amahirwe kwiga amasomo y imyuga n ubumenyi ngiro kuko ngo nubwo akiri umunyeshuri, mu gihe cy ibiruhuko akorera amafaranga. Ati:  Mu rugo mfite imashini idoda, nibura mu biruhuko binini nagize amahirwe nkorera ibihumbi 30 . Ahamya ko abo biganye iyo bamubonye adoda bamuseka bakumva ko yakabaye yiga siyansi cyangwa n andi masomo y ubumenyi rusange kandi iyo akorera amafaranga muri bo hari ababa bibereye iwabo ntacyo bakora. Nigane Ingabire Kevine wiga mu Ishami ry ubukanishi bugezweho (Mechanical Production Technology) mu mwaka wa Gatandatu (Level 5), avuga ko u Rwanda rufite Politiki yo guteza imbere inganda, bityo kubona akazi bizamworohera kandi yizeye kwinjiza amafaranga menshi. Kwiga aya masomo si ibintu ababyeyi be bumvaga kuko bamubwiraga ko yigwa n abahungu gusa. Ati:  Bambwiraga ko biriya bintu ntabishobora kuko mfite utubaraga dukeya kandi ndi umukobwa. Ku bwanjye numvaga mbishaka, ndabibakundisha babonye ko ari ibintu byavamo amafaranga baravuga ngo ngaho genda utangire wige nawe uzakore . Ahamya ko amasomo yiga adasaba imbaraga ahubwo bisaba gukoresha umutwe kuko ibyo bakora bikorwa n imashini bidasaba imbaraga z umuntu. Ati:  Icya mbere ni mu mutwe, ikindi ni ubushake . Kugeza ubu Nigane afite ubushobozi bwo gukora icyuma gishya cyakwifashishwa mu gihe ikindi kitagikora (Spare Parts), intego ye ni ukuzaba injenyeri agakora ibyananiranye atanga n ibisubizo ku bibazo bikibangamiye iterambere ry u Rwanda. Murasanyi Kazimoto Edmond, Umuyobozi wa Nyamata Technical Secondary School (TSS), asobanura ko iri shuri ritanga umusaruro mwiza ku isoko ry umurimo mu Rwanda no ku rwego mpuzamahanga. Agaragaza ko amasomo y imyuga n ubumenyi ngiro kuri ubu yitabirwa cyane, ati:  Barayitabira cyane, ahubwo ubusabe bwabo hari igihe bwenda kuruta ubushobozi bw ikigo. Iyo barangije bahita babona akazi n utakabonye akazi gahoraho abona ibiraka bimuha amafaranga. Abandi batsinze ku manota yo hejuru, bahita bajya muri Kaminuza (IPRCs) . Yatanze urugero rw aho Umuyobozi w Akarere ka Bugesera, Mutabazi Richard, yamusabye kumushakira abana babiri bize gusudira, umwe muri bo agahita abona akazi muri Green Hills Academy. Abanyeshuri bize muri Nyamata TSS bakora hirya no hino mu dukiriro, by umwihariko mu Mujyi wa Kigali. Murasanyi akomeza agira ati:  Iyo tuvuye hano tugiye gushaka ibikoresho, hari ubwo ugera mu Gakiriro ugasanga abana bize hano barahari kandi biteje imbere . Nyamata TSS inatanga amasomo y amezi 6 hanyuma uyashoje agahabwa icyemezo (Certificate) gitangwa n Ikigo cy Igihugu Gishinzwe Guteza Imbere Amashuri y Imyuga n Ubumenyingiro (RTB). Iryo shuri rinagira isomo ryihariye rijyanye no kwihangira imirimo riza ryunganirana n amasomo y imyuga n ubumenyi ngiro afatwa nk igisubizo gikomeye mu kugabanya ubushomeri. Nyamata TSS itanga inyungu nyinshi ku bayituriye Murasanyi K. Edmond yabwiye Imvaho Nshya ko abaturiye Nyamata TSS hari byinshi bayungukiraho, kuko iyo hagize ukenera ikintu bakimukorera akishyura ku giciro gito ugereranyije n ahandi. Abanyeshuri biga ubwubatsi bagira uruhare mu gusana inzu z abakuze batishoboye, abiga gusudira bagakora ibyapa biranga Imidugudu igize Umurenge wa Nyamata. Ibi kandi bishimangirwa na Nkurikiyintwari Samuel uturiye iri shuri akaba anakorera imirimo y ubushabitsi hafi yaryo. Agira ati  Hari igihe kigera ukabona abanyeshuri ndetse n ubuyobozi bwa Nyamata TSS barimo gukora ibikorwa biteza imbere umuturage nko kubakira abatishoboye. Ikindi nk ibi bikoresho nkoresha muri Resitora nabiguriye mu kigo ku giciro gito kandi byakozwe n abanyeshuri. Navuga ko iri shuri ridufitiye akamaro kanini . Kugeza ubu muri Nyamata TSS kimwe n ahandi hose mu Rwanda, amashuri y imyuga n ubumenyi ngiro yigwamo n abana batsinze neza. Ubuyobozi buvuga ko iyo ababyeyi babonye umwana urangije muri Nyamata TSS akaba injenyeri bumva bibashimishije. Imitsindire myiza ituma Nyamata TSS yakira ubusabe bwinshi bw abashaka kuhiga Ku rundi ruhande, ubuyobozi bwa Nyamata TSS bugira ikibazo cy ubushobozi bwo kwakira abana kuko baza kwiga ari benshi. Mu mwaka wa Kane (Level 3) bafitemo abanyeshuri 272, mu wa gatanu (Level 4) bafitemo 455 mu gihe mu wa gatandatu (Level 5) bafitemo 351. Mu Mwaka wa 2021/2022 abanyeshuri 47 bose bigaga ikoranabuhanga (Electronics Services) baratsinze, uwagize amanota make yagize 37/60. Ni mu gihe abiga amashanyarazi 42, batanu muri bo bujuje 60/60, uwagize make agira 31/60. Abenshi mu bize ububaji, inganda z i Masoro zibasaba Nyamata TSS, ubu ni bamwe mu bakora mu nganda zikora matela. By umwihariko ubwo bumenyi bufite inkomoko kuko Nyamata TSS ifite inzobere yo muri Zimbabwe yigisha amasomo y ubudozi, n abandi barimu babigize umwuga Mulisa Gaston, wigiye muri Nyamata TSS akaba ahigisha, avuga ko yahigiye Ikoranabuhanga ryo gukora mudasobwa no kuyikoresha (Computer Electronics). Yagize amahirwe yo gukomereza amasomo muri Kaminuza yigisha Ikoranabuhanga (IT), akaba yumva mu myaka 5 iri imbere, ashaka kuzikorera ku giti cye. Ashishikariza urubyiruko kwiga amasomo y imyuga n ubumenyi ngiro kuko ari ho hazaza h u Rwanda rw ejo, agira ati:  Ni ukwishakamo ibisubizo kuko icya mbere hano urabanza ukahakura ubumenyi ndetse ukanahakura ubushobozi bwo kujya guhangana ku isoko ry umurimo . Umutoni Denyse, Umuyobozi ushinzwe imyitwarire y abanyeshuri, asobanura ko imyitwarire y abanyeshuri muri rusange ihagaze neza muri Nyamata TSS kandi ko bafatanya n ababyeyi gukurikirana imyitwarire y abanyeshuri. Nyamata TSS yatangiye mu mwaka wa 2003, itangirana abanyeshuri basaga 200.  Kugeza uyu munsi habarurwa abanyeshuri 1078 habariwemo n abakobwa 402 biga muri iri shuri. Ritangira, ryatangiranye icyiciro rusange cy amashuri yisumbuye (O Level), mu 2005 ritangira kwigisha imyuga n ubumenyi ngiro. Icyo gihe ryahereye ku mashami atatu ari yo ubwubatsi, ikoranabuhanga n amashanyarazi none uyu munsi  rifite amashami 10 nyuma yo guhuza ishami ryo gusudira n ubukanishi rusange bikitwa Ubukanishi buteye imbere (Manufacturing Technology). Gahunda ya Leta y u Rwanda ni uko mu mwaka wa 2024 nibura 60% by abarangiza amashuri baba barize amasomo y ubumenyi ngiro, mu rwego rwo kuvugurura iterambere ry ubukungu riyanye n icyerekezo rusange ku Isi. RTB iherutse gutangaza ko ibikorwa byo kongera amashuri y imyuga n ubumenyi ngiro bizakorwa mu ngengo y imari yatangiye gukoreshwa muri Nyakanga 2023. Ni mu gihe Guverinoma y u Rwanda yihaye gahunda y uko mu mwaka wa 2024 Imirenge yose yo mu gihugu izaba ifite nibura ishuri rimwe ry imyuga n ubumenyi ngiro. Ayo mashuri azaba yakira 60% by abanyeshuri barangije Icyiciro Rusange ugereranyije na 31.9% bayigamo uyu munsi. RTB igaragaza ko 86% by abarangiza amasomo mu mashuri y imyuga n ubumenyi ngiro babona akazi nibura nyuma y amezi atandatu barangije amasomo. Abiga aya masomo kandi barimo ingero nyinshi z abihangiye imirimo bakayiha n abandi, mu gihe Leta y u Rwanda yihaye intego ko imirimo mishya miliyoni 1.5 igomba kuba yarahanzwe kugeza muri 2024. Amafoto: KAYITARE J.Paul
link3387: Ubuyobozi bwa Kaminuza y u Rwanda (UR) bwahishuye ko bwashoye agera kuri miliyari 5 z amafaranga y u Rwanda avuye kuri miliyoni 700, mu rwego rwo kuzamura ireme ry ubushakashatsi bukorwa n abanyeshuri b iyi Kaminuza. Byagarutsweho ku wa Gatatu tariki ya 8 Ugushyingo 2023, ubwo hatangizwaga Icyumweru cyahariwe guhanga udushya (UR Innovation Week) hamurikwa imishinga ya bamwe mu banyeshuri bo muri iyi kaminuza mu nzego zitandukanye zirimo ubuvuzi, ikoranabuhanga n izindi. Ni igikorwa cyateguwe na Kaminuza y u Rwanda binyuze mu Kigo Nyafurika cy Icyitegererezo cyigisha ibijyanye n ingufu (African Centre of Excellence in Energy for Sustainable Development, ACEESD) ndetse n Ikigo gifasha mu guhanga udushya (Grid Innovation and Incubation Hub) byombi bikorera muri Kaminuza y u Rwanda mu Ishami ry Ubumenyi n Ikoranabuhanga. Ibi biganiro byahuje abashakashatsi, mu nzego zitandukanye, abanyeshuri bafite ibitekerezo byavamo udushya, abikorera, ibigo bifasha mu ihangwa ry udushya hagamije kurebera hamwe amahirwe, ibibazo bikibangamiye iterambere ry ihangwa ry udushya mu Rwanda no muri Afurika muri rusange. Dr. Ndikumana Rymond, Umuyobozi wungirije wa Kaminuza y u Rwanda ushinzwe igenamigambi n imiyoborere, yagaragaje ko iyi Kaminuza irimo gushyira imbaraga mu kuzamura ireme ry ubushakashatsi bukorwa n abanyeshuri kugira ngo butange umusanzu mu gukemura ibibazo biri muri sosiete nyarwanda. Yagize ati:  Ubushakashatsi muri Kaminuza bukorwa muri siyansi na tekinologi, ubuhinzi, ubuganga, imyigire, n ibijyanye n ubukungu, mu myaka yashize bwariyongereye bifatika mu bice byose kandi dukora ubushakashatsi ku bibazo by Igihugu nko muri COVID-19 twagize uruhare rufatika, twakoze ku ndwara zifata ibihingwa n amatungo . Uyu muyobozi kandi ahamya ko Kaminuza y u Rwanda ubu yihaye intego yo guhindura imikorere y ubushakashatsi bukava mu bitabo bugashyirwa mu ngiro, aho yashoyemo ari hagati ya miliyari 2 kugera kuri miliyari 5 z amafaranga y u Rwanda. Ati:  Ubu ngubu dufatanyije n abaterankunga batandukanye twashyizemo miliyari ziri hagati y ebyiri n eshanu, azakora ibikorwa bitandukanye by imishinga y abanyeshuri. Hari abari gukora ibiryo by amatungo bidahenze cyane, abari gukora  solar  turebe uko twabigeza ku muturage ku giciro gitoya dute, ya myanda turimo kureba uko yabyazwa umusaruro ikavanwamo ibicanwa kuko hari benshi bagikoresha amakara, urumva turagenda dukora natwe twerekana ibyo dukora, ubu rero turashaka ko twongera umwanya tugahindura imyigishirize yacu ni ho tuzabasha gutanga umusaruro n ibisubizo bifatika.  Ni ibikorwa byo guteza imbere ubushakashatsi bw abanyeshuri ba Kaminuza y u Rwanda ifatanya na Banki y Abaturage y u Rwanda (BPR) ari na yo ihemba abahize abandi mu guhanga udushya. Patience Umutesi, Umuyobozi Mukuru wa Banki y Abaturage y u Rwanda (BPR), ashimangira ko iyo banki yiyemeje gutera inkunga imishinga y abanyeshuri kugira ngo bibafashe mu iterambere. Ati:  Ubwa mbere uwatsinze twamuhembye miliyoni eshanu kugira ngo igitekerezo cye abashe kugikuza, yakoze ikoranabuhanga ryibyaza ingufu imirasire y izuba (Solar) kugira ngo ajye acanira abaturage, ubu ni ubwa kabiri kandi na bwo uwatsinze twamugeneye igihembo cya miliyoni eshanu z amafaranga y u Rwanda.  Dushimimana Jean Marie Julien wize muri Kaminuza y u Rwanda, avuga ko nyuma yo gukora umushinga w ikoranabuhanga rikoresha umuriro w amashanyarazi yo ku muyoboro munini akoreshwa abangikanyijwe n abakoresha iz izuba avuga ko gufatanya na Kaminuza byamufashije gukuza umushinga we ndetse n amafaranga yahawe na BPR azamufasha gukomeza gukemura ikibazo cy abaturage badafite umuriro w amashanyarazi. Dushimimana avuga ko gahunda y uyu mushinga we ari uko azashyigikira Leta mu kugera ku ntego y uko muri 2024 buri rugo ruzaba rufite umuriro w amashanyarazi. Ati:  Twakoze icyuma gifasha mu gihe umuriro uturuka ku zuba wawubura wenda nka nijoro ugakoresha uwa REG, ubu twarebye abakoresha umuriro uturuka ku zuba bakoresha nibura 97% undi bagakoresha undi muriro usanzwe wa REG.  Iyi sisitemu yacu twagerageje uburyo tumanura ibiciro, ubu ingufu bari kubona ku zihenze twebwe twerekanye ukuntu zihendutse kandi koko ibiciro biragabanyuka, kuri kilowati imwe tuyitanga ku bihumbi 30 y u Rwanda  kugira ngo umuntu akenere sesitemu yo guteka na firigo bisaba miliyoni 1 n ibihumbi 800 mu gihe ukenera gukoresha umuriro usanzwe utarengeje amatara arindwi yishyura ibihumbi 350 . Pascal Gatabazi, Umujyanama mu bya tekeniki muri Minisiteri y Uburezi, akaba yari ahagarariye Minisitiri w Uburezi, avuga ko innovation week  icyumweru cyo kumurika udushya  ari urubuga rw aho abanyeshuri bagaragaza ubushakashatsi bakora  ati:  Ni urubuga bikaba n amahirwe yo gushyira ahagaragara ibyo bakora bifite uruhare mu guhindura sosiyete nyarwanda, no guteza imbere ireme ry uburezi ariko by umwihariko bikabaha n amahirwe yo gufatanya n izindi Kaminuza Mpuzamahanga . Kaminuza y u Rwanda ivuga ko hari indi mishinga 20 y abanyeshuri igiye gukomeza kwagura kandi buri mezi atandatu ikazajya ikora icyumweru cyahariwe udushya hamurikwa ubushakashatsi bw abanyeshuri (UR Innovation Week), igahamya ko iyi ari imikorere mishya y ubushakashatsi izahoraho. ZIGAMA THEONESTE
link3388: Karame Rwanda Ltd ni sosiyete ikora imirimo y ubwubatsi bw imihanda mu Mujyi wa Kigali ndetse no hirya no hino mu Rwanda, yatangiye mu 2006, amahitamo yayo akaba ashingiye ku gukunda igihugu nk uko Umuyobozi Mukuru wayo, Munyakazi Sadate yabitangaje. Ibisobanuro by izina ry iyi sosiyete y ubwubatsi, ni ukwifuriza u Rwanda uburame kandi ko ruguhamagaye warwitaba. Ubwo Munyakazi watangije Karame Rwanda yendaga kuzuza imyaka 25, ubuzima bwe bw ubucuruzi yiteguraga kujyamo, yumvise izina ryiza yabuha ari uko yakwitaba u Rwanda cyangwa akarwifuriza kurama. Karame Rwanda ni sosiyete ifite ibikorwa binyuranye, ikorana n Umujyi wa Kigali nko kubaka imihanda no kuyitaho mu gihe yangiritse, kubaka amateme, kuyobora amazi ndetse no kubaka ibiraro. Iyi sosiyete igira gahunda zo kwirinda ibiza, aho basukura ruhurura kuko iyo zisibye zikazamo ibitaka ari byo bituma amazi ashobora kureka cyangwa akaba yanateza imyuzure. Mu kiganiro Imvaho Nshya yagiranye na Munyakazi, yagize ati:  Tubyitaho bigatuma amazi ahora aca mu nzira yagenewe, bikarinda ibiza. N ahabaye ibiza dufitanye amasezerano n Umujyi wa Kigali ko twihutira kuhasana kugira ngo abaturage batajya mu kaga . Ibi ni bimwe mu bikorwa Karame Rwanda Ltd irimo gukora muri iyi minsi hakiyongeraho kubaka imihanda hirya no hino mu makaritsiye, cyane cyane ku bufatanye n Umujyi wa Kigali n abaturage. Munyakazi yahamirije Imvaho Nshya ko muri Kibagabaga hubatswe site zigera kuri eshatu. Hari site ifite uduhanda turindwi, ifite uduhanda nka tubiri n indi ifitemo agahanda kamwe. Ati:  Ku Kacyiru naho hari amasite abiri, Bumbogo, Gasogi n ahandi. Aho hose ni ibikorwa dukora ku bufatanye bw Umujyi wa Kigali n abaturage . Bahisemo imirimo y ubwubatsi hashingiwe ku isoko uko ryari rihagaze, basanga ari ho bajyamo neza mu kuyobora ishoramari ryabo kugira ngo na bo biteze imbere. Yagize ati:  Ibikorwa by ubwubatsi ni ibikorwa bihoraho Afurika ikeneye n Igihugu cyacu by umwihariko, twumvaga ari igice twagiriramo ubunararibonye kugira ngo twiteze imbere nka sosiyete ariko tunateze imbere Igihugu . Impamvu bahisemo gukoresha urubyiruko Ubuyobozi bwa Karame Rwanda Ltd busobanura ko kwita ku rubyiruko ari ukwita ku hazaza h Igihugu kuko ni rwo mizero y ejo heza kandi akaba ari no kuruha amahirwe yo kugira ngo rugire ubunararibonye no kugira umusanzu rutanga mu kubaka Igihugu ruhereye ku kwiyubaka rwo ubwabo. Munyakazi akomeza agira ati:  Ntabwo twanga n abakuze ariko tubona yuko iyo umuntu afashe urubyiruko hari ikintu kinini cyane aba afashije Igihugu. Ku bagore ho ni umwihariko kubera ko batagiye bagaragara mu mirimo y ubwubatsi, ni yo mpamvu twahisemo ko uzajya abikenera tuzajya tumufasha kandi biradushimisha kubona bashiki bacu baritinyutse bakumva yuko hari imirimo na bo bashobora gukora . Icyerekezo cya Karame Rwanda, Munyakazi avuga ko Iterambere ry Umujyi wa Kigali n iterambere ry igihugu rigaragarira buri wese, aho mu 1994 ubwo Jenoside yakorewe Abatutsi yahagarikwaga n ingabo zari iza RPF wasangaga igihugu kidafite ibikorwa remezo. Agaragaza ko kuri ubu hari imihanda minini irimo kubakwa ariko ngo iyo winjiye muri karitse usanga hakiri imihanda y icyondo, hari ivumbi no kuba hakigaragara imihanda idatunganye akaba ari yo mpamvu habayeho ubufatanye hagati y Umujyi wa Kigali n abaturage. Ubuyobozi bwa Karame Rwanda bugira buti:  Ubwo bufatanye rero buduha yuko mu cyerekezo cyacu twifuza ko bizagera umwaka utaha nibura ibilometero bitari munsi y ijana (Km 100) byaba bitunganyije ku buryo abaturage baba bafite imihanda itunganyije . Imyumvire y umuturage isigaye iteye imbere. Ibi Munyakazi abishingira ku kuba ngo umuturage asigaye yumva neza kugira uruhare mu bimukorerwa icyo bivuze. Ati:  Iki ni ikimenyetso cyiza cy igihugu kirimo gutera imbere kandi kirimo kwiyubaka, haba mu bumwe, mu iterambere ndetse no mu guteza imbere igihugu cyacu mu bijyanye n imyumvire y abenegihugu. Umuturage asigaye yumva agomba kugira uruhare mu bimukorerwa birumvikana ko ahita agira uruhare mu kurinda ibyo yagezeho . Uko Karame Rwanda yakiriye igisubizo Perezida Kagame aherutse guha Abanyarwanda Munyakazi Sadate yabwiye Imvaho Nshya ko nk abikorera bo ari ugukomeza (Continuit ) ibyiza igihugu kigeraho n iterambere ryacyo. Avuga ko Igihugu giha amahirwe angana abaturage bacyo kandi bakangana n imbere y amategeko n Igihugu. Atanga urugero rw aho kera wasangaga umuntu atamenya aho akazi ka Leta gatangirwa cyane ko ngo Leta ari we Mukoresha munini muri iki gihugu. Ubu ngo bazi aho ako kazi gatangirwa, habaho ipiganwa, umuntu agatsindira isoko akarikora yanarirangiza akishyurwa. Yagize ati:  Nk uwikorera, gukorera mu gihugu kimeze gutyo cyangwa kuvuka k ubucuruzi bwanjye bukavukira mu gihugu kiri kuri gahunda gutyo, Umuyobozi wabikoze mba numva yuko kutubwira ngo aziyamamaza umwaka utaha, twe tuba twumva dusubijwe ubwiza n ubundi turimo. Dusubizwa gutera imbere kw Igihugu ndetse no gukomeza kugira icyizere cy umutekano nk urutirigongo rw iri terambere dufite. Navuga yuko njye nk uwikorera ari ikintu cyiza kandi cyanshimishije kubona Nyakubahwa Perezida wa Repubulika y u Rwanda, Paul Kagame, watugejeje kuri byinshi aduha amahirwe yo kuzongera kutwemerera kutuyobora umwaka utaha, kuko gutsinda amatora byo rwose Insha Allah njye mbona ko byoroshye cyane, kubigeraho byo ni uruca bana .
link3389: Sosiyete ikora ubucuruzi bwo gutega ku mikino n indi mikino y amahirwe izwi nka  Premier Bet , yashimye abakiliya bayo yagura ishami rya Gikondo-MAGERWA, mu rwego rwo kwagura no kunogereza serivisi abayigana. Aganira n Imvaho Nshya Edouard Seillier, impuguke mu kunoza ibicuruzwa bya Premier Bet (Product Specialist), yavuze ko iki gikorwa kibaye ho mu rwego rwo gushimira abakiliya bayo, no kubereka  ko ubusabe bwabo ari ingenzi kuko kubaho kwayo ari kubera umukiliya. Ati:  Umukiliya wacu ni we mufatanyabikorwa wa mbere mu Rwanda, igihembo twamugeneye cyangwa twabahaye cyari ukwagura iri shami ryacu rya Gikondo-MAGERWA, aho twarikuye kuri metero kare 10 tukazigeza kuri metero kare 100, bagaragaje ko aha hantu ari hato duhitamo kubaha igihembo cyo ku hagura.  Yongeyeho ko ari iby agaciro kuba Premier Bet yongereye ingano y iri duka rya Magerwa, kuko ryari rifunganye ndetse abarigana ntibabashe kubona serivisi zinoze, avuga ko muri Premier Bet bita cyane ku cyo umukiliya akeneye kuruta icyo bo bifuza. Yashimangiye ko abifuza kubagana imiryango ikinguye, kandi bazahasanga serivisi nziza mu bijyane n imikino y intego mu Rwanda utasanga ahandi. Patrick Kaka ushinzwe ubucuruzi n iyamamazabikorwa (Head of Sales & Marketing) muri Premier Bet, yavuze ko iki gikorwa kiri muri bimwe by ingenzi mu kwagura no kunoza imikorere kugira ngo ababagana barusheho guhabwa serivisi uko babyifuza. Ati:  Muri Premier Bet umukiliya ni umwami, mu minsi ishize twahembye umufatanyabikorwa mwiza, ariko ubu hari hagezweho umukiliya twabikoze mu rwego rwo gukurikiza ubusabe bw abatugana, kuko hano MAGERWA dufite umubare munini w abatugana kuruta aho twakoreraga, ni yo mpamvu twabahaye impano yo kwagura hano kugira ngo umukiliya arusheho kugira ubwisanzure.  Iri shami rya MAGERWA ririmo amateleviziyo 12, arimo imikino yo gutega itandukanye, ku buryo buri mukiliya yashyizwe igorora bitewe n icyiciro ashaka kugeragerezamo amahirwe, ndetse na za mudasobwa 10 zizajya zibafasha guhabwa serivisi nziza zinoze kandi ku gihe. Yongeyeho ko ibi bikorwa bizakomeza gukorwa mu gihugu hose, mu rwego rwo kurushaho gukomeza kunoza serivisi ku babagana ndetse no kuborohereza gutega ku mikino. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita Imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Kaka Patrick yasobanuye ko by umwihariko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Kandi  nka  Premier Bet twifurije abakiliya bacu kuzagira Noheli nziza  n umwaka mushya muhire wa 2023 !
link3390: Ngiruwonsanga Melchior ni we mufatanyabikorwa w Ikigo Premier Bet gicuruza imikino y amahirwe mu Rwanda, washyikirijwe iduka (shop) rishya nk igihembo cy ubudakemwa yagaragaje mu kugeza serivisi nziza ku bakiliya muri uyu mwaka wa 2022. Ni igihembo ngarukamwaka gitangiranye n uyu mwaka kikazajya gihabwa umufatanyabikorwa w indashyikirwa wa Premier Bet (Express of the Year) mu gucuruza neza, ahagarariye Premier Bet neza ndetse no gukurikiza amabwiriza n ibindi bikorwa by iki kigo kimaze kuba ubukombe mu Rwanda. Ngiruwonsanga Melchior ni umwe muri abo bafatanyabikorwa bishimira ko kuba bakorana n iki kigo cyabahinduriye ubuzima, kikabuhindurira abo mu muryango ndetse n abo bahaye akazi. Uyu mufatanyabikorwa yari asanzwe afite amaduka ya Premier Bet arindwi mu bice bitandukanye by Igihugu harimo amaduka atatu mu Mujyi wa Kigali nk iriherereye i Nyabisindu mu Karere ka Gasabo, iriherereye i Karama mu Karere ka Nyarugenge ndetse n iribarizwa Kicukiro Centre mu Karere ka Kicukiro. Yiyongeraho andi yo mu ntara arimo iryo mu Karere ka Gatsibo, Huye, Ngororero na Rubavu, akaba yishimira irindi duka yahawe na Premier Bet riherereye ahitwa kwa Mushimire, Akarere ka Gasabo mu Mujyi wa Kigali. Mu kiganiro n Imvaho Nshya, Ngiruwonsanga Melchior yagize ati:  Nishimira kuba nkorana na Premier Bet kuko hari byinshi yangejejeho. Yampinduriye ubuzima, ibuhindurira umuryango wanjye n abo nagiye mpa akazi.  Yakomeje ashimira Premier Bet, ati:  Premier Bet ndayishimira cyane. Mu by ukuri ni by igiciro kubona ibigo by abanyamahanga biza mu Gihugu bikabasha guha amahirwe n abenegihugu bakabasha gukora bakagira byo binjiza bakunguka. Ibyo bituma n abenegihugu bagira umusaruro bakura muri izo kompanyi bigatuma n abaturage bayiyumvamo.  Yashimiye kandi na Leta y u Rwanda ireshya abashoramari b umumaro baha amahirwe Abanyarwanda bakabasha kubona icyo gukora, ati:  Mu by ukuri turashimira Leta y u Rwanda ihora buri gihe ishaka abantu baza gushora imari muri iki gihugu kugira ngo abenegihugu babashe kubaho neza.  Edouard Seillier, impuguke mu kunoza ibicuruzwa bya Premier Bet (Product Specialist), yavuze ko intego ya  Express of the Year  ari iyo guhemba umufatanyabikorwa w indashyikirwa mu Rwanda, mu birebana no gucuruza neza no gukorana neza n andi maduka. Ati:  Ubu ni iby agaciro kuri Premier Bet kuba yatanze iri duka rishya rizajya ryerekanirwamo imikino yose. Buri muntu wese ashobora kuba umufatanyabikorwa wa Premier Bet, twemerera buri wese ufite iseta nziza yo gukoreramo, ufite ibitekerezo bizima kandi bijyanye n igihe. Kugira ngo ufungure iduka, icyo dukora ni uko Premier Bet itanga uruhushya maze umufatanyabikorwa agakora ubucuruzi bwe mu mutuzo.  Yashishikarije abifuza kuba abafatanyabikorwa kubagana bakabona ibisobanuro biruseho bijyanye n ubufatanye yifuza kugirana n ikigo ubwo ari bwo. Patrick Kaka ushinzwe ubucuruzi n iyamamazabikorwa (marketing) muri Premier Bet, yahishuye ko ibihembo bya  Express of The Year  bizajya bitangwa buri mwaka uhereye muri uyu mwaka. Yavuze kandi ko kugeza ubu Premier Bet imaze kugira amaduka arenga 100 mu gihugu hose, aho abakiliya bayagana baba bafatwa nk abami kuko bitabwaho mbere y ibindi byose, kandi n ibihembo batsindira bakabigezwaho mu kanya nk ako guhumbya, haba ku manywa cyangwa nijoro. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Yasobanuye ko by umwiharko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Niba ushaka kuba umufatanyabikorwa wa Premier Bet ugafungura Express Shop yawe wahamagara kuri iyi numero: 078524666 cyangwa ukatwandikira kuri:express@premierbet.com
link3391: Mu myaka igera kuri 30 ishize, Ibitaro bya Kabgayi bivura amaso bimaze kwakira no guha serivisi ababarirwa hagati ya miliyoni imwe n igice na miliyoni ebyiri, ugereranyije n abantu bagera kuri 200 byakira buri munsi. Nkurikiyinka Leonard w imyaka 68 y amavuko utuye mu Murenge wa Ruhango, Akarere ka Ruhango, ni umwe muri iyo mbaga y abahawe serivisi zamunyuze, kuri ubu akaba yishimira ko yatandukanye n akaga ko guhuma kari kamwugarije. Mu masaha ashyira saa sita, Nkurikiyinka yicaye ku ntebe hamwe na bagenzi be benshi barimo abazindutse mu museke, buri wese ategereje ko izina rye rigerwaho. Yumvise nomero yatoye akigera ku bitaro mu ndangururamajwi amenya ko ari we ugezweho, ahita yerekeza ku muganga w amaso. Akihagera yasobanuye uburyo inshuro ebyiri amaze kuza kwa muganga zahinduye byinshi kuko ari gusezera ubuhumyi yabonaga bumwugarije, kuri ubu asigaye areba neza nubwo ikibazo asigaranye ari ukutabasha gusoma inyuguti nto. Muganga w amaso yaramusuzumye amwandikira guhabwa indorerwamo z amaso, asohokana icyizere cy uko agiye guca ukubiri no kugira ingorane mu gusoma. Mu kiganiro yagiranye n Imvaho Nshya, Nkurikiyinka yagarutse ku nzira y umusaraba yanyuzemo ubwo yabonaga kurora neza bimuca mu myanya y intoki. Ati:  Nagiraga ikibazo cy uduhwa twazaga mu maso mu gitondo nkarira, nareba umuntu uri imbere yanjye gato simenye uwo ari we. Mu nshuro ebyiri naje kwivuza hari ikintu cyahindutse; nari mfite ibintu by ibihu mu maso byagiye bigabanyuka, umuntu araturuka hariya nkamumenya. Ikibazo nari nsigaranye ni icyo kutareba mu bitabo neza, na bwo bankoreye ibizamini banyandikira indorerwamo z amaso.  Nkurikiyinka ashimira abaganga b Ibitaro bya Kabgayi bivura amaso ubunyamwuga bagaragaza bita ku barwayi, agashishikariza abantu bose kujya bihutira kwa muganga mu gihe bumvise mu jisho hari ikibazo kuko abaganga bemeza ko nta nsimburajisho iraboneka. Ati:  Ni ukuri abaganga bita ku barwayi b amaso ndabashimira kuko batanga serivisi nziza, n ukihagera bwa mbere rwose ntibamurindagiza barakuyobora bakakurangira aho ujya kwaka imiti. Abafite ubwoba ko kubaga bibabaza nabamara impungenge ko bagutera ikinya mu jisho, ntumenya uko byagenze. Abantu benshi bagira ubwoba ngo kubaga birababaza, nta kintu bibabazaho rwose bagomba kuza kwa muganga bakisuzumisha iyo basanze ari ngombwa barabavura.  Mutumyinka Jacqueline utuye mu Murenge wa Byimana mu Karere ka Ruhango, na we yishimira ko inshuro ya mbere yageze ku Bitaro bya Kabgayi bivura amaso yahaboneye serivisi nziza bituma atahana icyizere cyo gukira vuba. Yagize ati:  Numvaga ndwaye amaso, andya, hakaba ubwo ntabasha kureba nkumva n umutwe urandya nyine mpitamo kuza kwivuza; usibye ko nabyumvaga gusa ni bwo bwa mbere nari nje ntabwo nari mbizi ko ndwaye.  Akomeza avuga ko ubuhumyi ari ikintu gikomeye cyane, kuko butuma umuntu yibagirwa Isi yari azi agasigara ayishushanya mu mutwe we gusa. Ati:  Se ubwo iyo utareba uragira ngo ibindi byose ntibiba bipfuye? Ntabwo wabasha kwigira mu kazi bisanzwe, ntacyo wabasha gukora nyine, iyo utarora uba ukeneye umuntu ukurandata  Dr. Livin Uwemeye, Umuganga w inzobere mu Bitaro bya Kabgayi bivura amaso, yavuze ko nubwo umubare munini w Abanyarwanda bumva neza agaciro k ubuvuzi bw amaso, hari benshi baza kwa muganga bakererewe kandi ijisho riri mu bice by umubiri bitihangana igihe kinini. Yavuze ko uko umuntu akererwa bituma n amahirwe yo kongera kubona neza agenda agabanyuka, ati:  Nkaba nsaba rero ababyeyi ndetse n abantu bakuru muri rusange, ko igihe umuntu agize ikibazo agomba kwihutira kugana ubuvuzi bw amaso bumwegereye kuva ku kigo nderabuzima kugera ku bitaro. Ijisho ni urugingo rutoya ariko rutihangana, iyo rero umuntu agize ikibazo agashyiramo ibyatsi cyangwa akigurira imiti, ashobora kwangiza byinshi kurusha uko byari bimeze.  Yahishuye ko uretse indwara z amaso zishobora gutuma umuntu ahuma, hari n izishobora gutuma atakaza ubuzima igihe yaba ativurije igihe, harimo nka kanseri y amaso n izindi ndwara zigaragarira mu maso ariko zifite ibindi bice by umubiri zafashe, ndetse n impanuka za hato na hato. Amateka na serivisi zitangirwa mu Bitaro bya Kabgayi bivura amaso Ibitaro bya Kabgayi bivura amaso ni ishami ry Ibitaro Bikuru bya Kabgayi ryatangiye mu mwaka wa 1993, rishinzwe na Diyosezi ya Kabgayi ku bufatanye n Umuryango wa Gikirisitu CBM. Byatangiye bifite inshingano yo gufasha no kuvura abaturage benshi mu Rwanda bari bafite ikibazo cy amaso ariko batabonaga uko bivuza. Dr. Theophile Tuyisabe, inzobere mu buvuzi bw amaso akaba n Umuyobozi w Ibitaro bya Kabgayi bivura amaso, avuga ko yari serivisi nshyashya kandi ikenewe cyane mu Bitaro bya Kabgayi biri ku rwego rw Akarere. Iyo serivisi yavuye ku rwego rw Akarere igera ku rwego rw Igihugu bita urwa gatatu (Referral Hospital) guhera mu mwaka wa 2012. Nubwo ari ishami ry Ibitaro bya Kabgayi, rifite urwego rwihariye (centre sp cialis ) mu buvuzi bw amaso, ari na yo mpamvu rifite uburenganzira n ubushobozi bwo kwakira abarwayi baturutse mu Turere twose tw Igihugu boherejwe ngo babone serivisi zisumbuyeho. Dr. Tuyisabe yavuze ko batanga serivisi zitandukanye zirimo gusuzuma amaso bisanzwe, aho umuntu wese urwaye ndetse n ushaka kwisuzumisha bitabwaho uko bikwiye. Gusuzuma ni serivisi yiyongeraho gutanga indorerwamo z amaso (Lunettes) zihabwa umuntu wese bigaragaye ko ari ngombwa kuzihabwa, yaba akiri muto cyangwa ari mukuru. Dr. Tuyisabe ati:  Hanyuma kuri ibyo hiyongeraho serivisi zo kubaga amaso. Iyo serivisi yo kubaga amaso ni umwihariko wa Kabgayi kuko turagerageza tugashaka abaganga b inzobere kandi bameze neza ku rwego rw Igihugu, ku buryo baba batanga serivisi zifatika. Ni yo mpamvu uyu munsi ushobora kuza ugasanga hagati y abantu 20 na 30 barabazwe ku munsi wagereranya n abantu nka 150 baza kwisuzumisha kuri uwo munsi ugasanga ko ari umubare ufatika kandi ukeneye koko abantu b inzobere babishoboye.  Indi serivisi y umwihariko ku Bitaro bya Kabgayi mu buvuzi bw amaso mu Rwanda ni iyitwa  low vision  cyangwa  basse vision  igarurira umuntu ubushobozi bwo kubona neza mu gihe ubundi buvuzi bwose butakunze. Dr. Tuyisabe yakomeje agira ati:  Hari udukoresho dufite dushobora kongerera inyuguti ubunini. Wa muntu wabonaga gakeya, akaba ashobora gusoma nka Bibiliya, ubutumwa buje muri telefoni n ibindi.  Hakurikiraho urwego rw ibizamini bikorerwa amaso akeneye ibipimo birenze ibisanzwe. Ibitaro bya Kabgayi bifite imashini zo ku rwego rwo hejuru zipima ijisho mu buryo bwimbitse, hamenyekana serivisi ya nyayo ijisho ryari ryananiranye rikwiriye guhabwa. Ikindi kintu cyihariye ku Bitaro bya Kabgayi bivura amaso ni uko umuntu mukuru yivuriza ukwe n abana bakivuriza ukwabo. Ibyo ngo byakorewe kurushaho kunoza serivisi zihabwa buri wese mu cyiciro cye, by umwihariko abana bakabona amahirwe yo kuvurwa bishimiye gukina no kuganira na bagenzi babo ari na ko barindwa kuba bakwandurira izindi ndwara mu kavuyo k abantu benshi.
link3392: Kuva taliki 25 kugeza ku ya 26 Kanama 2022, Ihuriro rya 5 ku bufatanye n itangazamakuru ry u Bushinwa n Afurika ryabereye i Beijing mu Bushinwa mu buryo bwa interineti (Iyakure) . Iri huriro ryari rifite insanganyamatsiko igira iti  Icyerekezo gishya, Iterambere rishya n Ubufatanye bushya.  Iri huriro ryateguwe n ubuyobozi bukuru bwa Radiyo na Televiziyo by u Bushinwa, Guverinoma y abaturage ya Beijing hamwe n Umuryango Nyafurika w itangazamakuru. Intumwa zirenga 240 zaturutse mu nzego zitandukanye za Leta, mu bigo by itangazamakuru rishinzwe gutunganya amajwi n amashusho, Abadiporomate intumwa zabo baturutse mu Bushinwa n abagize Komisiyo y umuryango w ubumwe bw Afurika yita ku Itangazamakuru igizwe n ibihugu 42 bitabiriye ihuriro. Perezida w u Bushinwa, Xi Jinping na Perezida wa Senegal, Macky Sall ari nawe uyoboye Umuryango w Ibihugu by Afurika Yunze Ubumwe ubu (African Union ) bohereje ubutumwa bw ishimwe muri iri huriro, aho baganiriye cyane ku ruhare rwiza rw iryo huriro mu guteza imbere ibiganiro n ubufatanye hagati y itangazamakuru ry u Bushinwa n Itangazamakuru ry  Afurika, guteza imbere imyigire hagati y imico no gushimangira ingamba nyazo z ubufatanye hagati y Ubushinwa na Afurika. Ubu butumwa bwo kongera imbaraga nshya mu bufatanye bw itangazamakuru ry u Bushinwa n iry Afurika mu bihe biri imbere. Inama yari yitabiriwe kandi na Iradukunda Yves, Umunyamabanga Uhoraho muri Minisiteri y ikoranabuhanga no guhanga udushya, wari watumiwe muri iri huriro, yavuze ko yishimiye kuryitabira. Mu myaka icumi ishize, u Rwanda, kimwe n ibindi bihugu by  Afurika, rwungukiye byinshi muri ubu bufatanye bw itangazamakuru ry u Bushinwa n irya Afurika, harimo ishoramari n ibikorwa remezo, kugeza TV hose, kubaka ubushobozi, guhanga imirimo n ibibndi byinshi bigezweho. Ku bijyanye no guteza imbere itumanaho hagati y u Rwanda n u Bushinwa yagize ati:  U Rwanda rwashyizwe ku mwanya wa 2 muri Afurika mu rwego rwo koroshya ishoramari muri raporo ya Banki y Isi ishinzwe ubucuruzi muri 2020 kuba ku mugabane w  Afurika, ubukungu bushingiye ku bikorera mu Rwanda bwatanze isura nziza ku bashaka gushora imari zabo ku mugabane kubera ko inzitizi zo kwinjira zisa nkaho zitagihari. Turizera ko tuzabona sosiyete z Abashinwa zishora imari mu bikorwa remezo, nk inganda za TV , imishinga y ubucuruzi igezweho. Kugira ngo hagabanyuke igiciro cyo kugeza ibintu muri Afurika kikiri hejuru, kandi hakorwe ubushakashatsi ku iterambere kugira ngo haboneke ibisubizo bikwiye ku masoko nyafurika  n ahandi.  Uyu mwaka hijihijwe isabukuru y imyaka 10 y ihuriro ry ubufatanye bw itangazamakuru ry u Bushinwa n iry Afurika. Mu gushimira byimazeyo no gusubiza amaso inyuma ku musaruro w ibisubizo byiza, ku mpande zombi bagezeho mu myaka icumi ishize, Inzego za Leta impande zombi zashyizeho uburyo bunoze bw itumanaho kugira ngo bahurize hamwe politiki n ibitekerezo bya buri wese. Imiryango n amashyirahamwe y itangazamakuru bakoze ubufatanye mu gutangaza amakuru ndetse no mu bindi bikorwa bitandukanye birimo umushinga wo kugeza TV za Satelite mu midugudu 10,000 hamwe n undi mushinga wa  Integrated Digital Switch-over Project  byihutishije iterambere mu rwego rw itumanaho muri Afrika, ibintu byagiriye cyane Afurika akamaro kanini. U Bushinwa bwatanze kandi gahunda zitandukanye z amahugurwa y inzobere mu bitangazamakuru byo muri Afurika busangiza ubumenyi bufatika no gushimangira ihanahana ry abakozi. Ubufatanye hagati y impande zombi buragenda burushaho kwagura amashami ku muvuduko wo hejuru, mu bice bitandukanye. Ubufatanye mu bitangazamakuru ku mpande zombi bashyigikiye, guteza imbere indangagaciro rusange z abantu no gushyiraho gahunda y ibitekerezo by iterambere mu bufatanye mpuzamahanga. Itangazamakuru ry u Bushinwa n Afurika kandi rizateza imbere guhuza udushya no kurushaho kunoza ubufatanye mu bijyanye n ikoranabuhanga rya digitale n ubukungu mu ikoranabuhanga hagamijwe gushimangira kungurana ibitekerezo, gusangira amahirwe no kuzamura ubushobozi bw imiyoborere. Muri iyi nama yamaze iminsi ibiri gusa, hamuritswemo bimwe mu bikorwa byagezweho muri iyi myaka 10 ishize y Ubufatanye bw itangazamakuru ry u Bushinwa n iry Afurika (2012-2022).  Ihuriro ryasohoye itangazo rikubiyemo icyerekezo na gahunda bigamije iterambere ry itangazamakuru mu gihe kizaza, hashyirwaho n ingamba 5 zirimo guteza imbere ubufatanye n itumanaho, gushyigikira iterambere ry Isi, gutangaza inkuru z ubufatanye hagati y u Bushinwa n Afurika, guteza imbere itangazamakuru ry ikoranabuhanga no gushimangira ihanahana ry amakuru mu rubyiruko.
link3393: We are delighted to share some major news; the launch of our new basketball arena in collaboration with the Gisimba Memorial Center (GMC) in Rwanda. On the 7th of June, Premier Projects, the CSR (Corporate Social Responsibility) division of Premier Bet, announced the opening of the Premier Projects Basketball Arena in Kigali, Rwanda. Premier Projects Basketball Arena As part of its CSR objective, Premier Projects  new strategy is to give back to the incredible community our partners, Premier Bet operate in, using our core activity sports! For over 8 years, Premier Bet has actively developed its activity in Rwanda. This is exactly why this court, provided by the Gisimba Memorial Center (GMC), is a gift from Premier Projects, on behalf of Premier Bet Rwanda (www.premierbet.rw), to the people of Kigali. Our wish is that the whole community could enjoy and practice sport in a safe, well-designed and bright environment. Premier Projects Basketball Arena is open to everyone and is a place to not only play basketball but also to gather and spend time together. This is the magic of sport and we believe it has the power to bring and elevate people together. Introducing the Gisimba Memorial Center The Gisimba Memorial Center is a place where children can come to get help, support and protection when their rights are threatened. It is creating after-school programs that provide academic and artistic enrichment to vulnerable youth in Kigali, Rwanda. This social centre aims at using the arts to positively impact the local community.  They build strong relationships, heal families, restore dignity, and create hope in East African communities through them.Basketball in Rwanda The  Government of Rwanda firmly believes in the power of sports to create national unity and pride while improving the health of the people. Basketball is Rwanda s second most popular sport and by far the most popular indoor sport in the country. Rwanda has a  professional basketball league called the National Basketball League. The league winner will advance to the Basketball Africa League (BAL) qualifiers. Additionally, to support basketball s rising popularity, the Rwandan government and Turkish Investment Company Summa partnered to open the long-awaited Kigali Arena The Basketball Africa League. It is one of Africa s largest indoor stadiums and will host major regional and international basketball events. Recently, the Basketball Africa League (BAL) 2022 playoffs and finals were held from Saturday, May 21st to Saturday, May 28th. This partnership will introduce Rwanda as a world-class tourism and investment destination and highlight Africa s growing sports industry. Kigali Arena offers a great opportunity to attract international basketball tournaments and positions Rwanda as a major sports tourism destination in the region. Stay tuned and follow our journey in building the first Pan-African Sports platform #premierbet #premierprojects #basketball #GMC #Gisimbamemorialcenter #Rwanda #africa #CSR #corporatesocialresponsaibility
link3394: Umuryango w Abanyarwanda baba muri Congo-Brazzaville n inshuti z u Rwanda, ku wa Mbere taliki ya 4 Nyakanga 2022 bahuriye mu birori bibereye ijisho byo kwizihiza isabukuru ya 28 yo Kwibohora,bashimira Ingabo za RPA Inkotanyi zakuye Igihugu mu icuraburindi ryatewe n ubuyobozi bubi. Ni ibirori byitabiriwe n abasaga 300 biganjemo Abanyarwanda batuye mu Mujyi wa Brazzaville, inshuti zabo, abagize inzego zitandukanye z ubuyobozi, abahagarariye ibihugu byabo n Imiryango mpuzamahanga muri Congo. Ambasaderi w u Rwanda muri Repubulika ya Congo Th oneste Mutsindashyaka, yashimiye abitabiriye uwo muhango by umwihariko inshuti z u Rwanda zifatanyije na bo kwishimira iterambere ryagezweho mu Gihugu no mu bubanyi n amahanga mu myaka 28 ishize. Yavuze ko ukwibohora nyako k u Rwanda gushoboka gusa habayeho ubufatanye n ubutwererane biboneye mu ruhando mpuzamahanga. Yagize ati:  Ni yo mpamvu  u Rwanda rwizera cyane ko ubufatanye bw ibihugu bikiri mu nzira y amajyambere, butanga umusaruro ku mpande zose, ari ingenzi mu kugera ku iterambere u Rwanda n ibihugu by abavandimwe by Afurika bikeneye.  Yavuze ko Ingabo zahoze ari iza RPA Inkotanyi zamaze imyaka ine ziyagoheka, amajoro azira ibitotsi, abatabarika batakaje ubuzima muri urwo rugendo rwo kubohora u Rwanda, byarangiye bageze ku ntsinzi bahagaritse Jenoside yakorerwaga Abatutsi yahitanye abasaga miliyoni mu minsi 100 y ukwezi kwa Mata kugeza muri Nyakanga 1994. Yagize ati:  Uyu munsi duha icyubahiro abantu bose bagize uruhare muri urwo rugamba rwo kubohora Igihugu cyacu. Intekerezo zacu nanone zihora ku batanze igitambo kiruta ibindi cy ubuzima kugira ngo tube tugeze hano turi. Iya 4 Nyakanga mu 1994, ni bwo igice cyijimye kurusha ibindi mu mateka yacu cyasoje, hatangira kubakwa amateka mashya aho Abanyarwanda bahindutse umwe, aho buri wese abaho kandi agakorera mu mutekano n umutuzo, yishimira kuba afite uburenganzira busesuye. Yavuze ko amateka mabi u Rwanda rwanyuzemo ari yo arusunikira gutanga umusanzu wo kubungabunga amahoro mu bihugu by Afurika no hanze y uyu mugabane kugira ngo hatazagira ahandi ku Isi ayo mateka yakongera kwisubira. Yavuze kandi ko muri iyi myaka 28 ishize, u Rwanda rwahindutse kimwe mu bihugu bifite umuvuduko uhambaye mu iterambere ry ubukungu, icyitegererezo mu kwimakaza uburinganire n iterambere ry umugore, ubuyobozi butagira n umwe buheza, ikoranabuhanga no kubungabunga ibidukikije. Yakomeje agira ati:  Mbese, uyu munsi ni uw ibyishimo, umunezero w iterambere ridasanzwe ryagezweho mu myaka 28 ishize. Ni ishema kandi ku Banyarwanda bose babaye muri iryo terambere umunsi ku wundi. Ariko u Rwanda ruzirikana ko ukwibohora nyako kubaho gusa mu bufatanye mpuzamahanga.  Yashimangiye ko ari yo mpamvu u Rwanda na Congo Brazzaville bikomeje kwimakaza umubano mwiza biyobowe n Abakuru b Ibihugu byombi Perezida Paul Kagame na mugenzi we Denis Sassou Nguesso. Yanakomoje ku ruzinduko Perezida Kagame aheruka kugirira i Brazzaville n ahitwa Oyo mu kwezi kwa Mata uyu mwaka, rushimangira uburyo ibihugu byombi bikomeje guharanira ko umubano bifitanye warushaho kubyazwa umusaruro mu nyungu z ibihugu byombi. Muri urwo ruzinduko, hasinywe amasezerano y ubufatanye mu nzego zitandukanye z iterambere, harimo ubutwererane mu bya Politiki, ubukungu, ubuhinzi, guhanahana umuco n ubuhahirane bw abaturage, kubungabunga ibidukikije, ubufatanye mu bucukuzi no kubungabunga umutungo kamere n ibindi. Abitabiriye ibirori basusurikijwe n itsinda ry ababyinnyi ry Inganzo Ngali ryaturutse mu Rwanda. Umugoroba wose wari wuzuye amajwi y ingoma, indirimbo n imbyino gakondo, Abanyarwanda bongera kwihuza n umurage ndetse n umuco gakondo ubaranga aho bari hose ku Isi.
link3395: Amazi ni umusingi ukomeye mu buzima bwa muntu kandi kuyakoresha neza biri mu by ibanze mu kugera ku iterambere rirambye. Mu Rwanda, hari intambwe igaragara imaze guterwa mu kurushaho kunoza uburyo abaturage bagerwaho n amazi binyuze mu kurinda umutungo kamere w amazi, gukumira icyakwanduza amazi, no gukumira imyuzure. Intambwe imaze guterwa mu kugeza amazi ku baturage no kuyakwirakwiza yagezweho binyuze muri Gahunda ikomatanyije yo gucunga umutungo kamere w amazi yagize uruhare rukomeye cyane mu kugera kuri Politiki y u Rwanda yo kubaka ubukungu butangiza ibindukikije no guhangana n Imihindagurikire y Ikirere, uburyo bukurikira uko ari butandatu zigaragaza uko u Rwanda rucungamo amazi mu guhangana n imihindagurikire y ikirere. 1. Gushinga ikigo gishinzwe Umutungo Kamere w Amazi mu Rwanda (RWB) Ikigo gishinzwe Umutungo Kamere w Amazi mu Rwanda (RWB) cyashyizweho mu mwaka wa 2020 hagamijwe guharanira ko haboneka amazi ahagije kandi abungabunzwe neza mu guharanira iterambere rirambye. Iki kigo gishinzwe gushyira mu bikorwa politiki z Igihugu, amategeko na gahunda birebana n umutungo kamere w amazi, kugenzura igenamigambi rihuriweho ry umutungo w amazi, gufata amazi no kurwanya isuri, gutanga impushya zo gucunga amazi, guhangana n imyuzure no guteza imbere ububiko bwayo. Iki kigo kandi kigenzura kandi imikoreshereze n imicungire myiza y amazi. Ishyirwaho ry Ikigo gishinzwe Umutungo Kamere w Amazi mu Rwanda rigaragaza ubushake bwa Guverinoma bwo kubungabunga amazi n akamaro kayo mu guhindura imibereho n ubukungu by Igihugu. Byinshi ku birebana n Ikigo gishinzwe Umutungo Kamere w  Amazi mu Rwanda wabisanga kuri www.rwb.rw. 2. Ishyirwaho ry impushya mu gukoresha umutungo kamere w amazi Gukenera gukoresha Umutungo kamere w amazi mu Rwanda bikomeje kwiyongera kandi Igihugu gikeneye kumenya ingano y amazi akoreshwa, abayakoresha, uburyo bayakoreshamo ndetse n aho bayakoresha. Iyo ibyo bimaze kumenyekana, bishobora kugereranywa n ingano y amazi ihari ndetse n ikwiye gukoreshwa hagamijwe gucunga uyu mutungo kamera neza kandi mu buryo burambye. Itegeko rigenga imikoreshereze n imicungire y umutungo kamere w amazi mu Rwanda riha Ikigo cy Igihugu gishinzwe Umutungo Kamere w  Amazi mu Rwanda (RWB) ububasha bwo gukusanya amakuru yose akenewe mu kunoza imicungire y amasoko y amazi. Imitangire y impushya ku mikoreshereze y uwo mutungo kamere ni bumwe muri ubwo bubasha cyahawe. Kubera iki hatangwa impushya mu gukoresha umutungo kamere w amazi?   Gucunga neza umutungo kamere w amazi:  Gucunga neza ikoreshwa ry umutungo kamere w amazi no kwimakaza ibikorwa bitanga inyungu mu guteza imbere ubukungu bw Igihugu.   Gusaranganya umutungo kamere w amazi mu buryo bungana: Mu rwego rwo gusaranganya kugira ngo babashe kugabura amazi, abashinzwe umutungo kamere w amazi bagomba kumenya ingano y amazi aboneka, n uburyo asanzwe akoreshwa.   Kubungabunga ibidukikije: Abashinzwe umutungo kamere w amazi bagomba kumenya neza ko amazi akoreshwa neza, mu buryo buteguye neza, kandi ko ibiyanduza byagabanyijwe ku buryo bufatika. Mu gihe cyo gutanga umutungo kamere w amazi kugira ngo ukoreshwe mu buryo butandukanye, abashinzwe uwo mutungo bagomba guharanira ko uruhererekane rw ibidukikije rukomeza kuboneka. Imitangire y ibyangombwa ikorwa hifashishijwe ikoranabunga (application) rifasha abakoresha amazi gusaba ibyangombwa bakeneye. Iyo mikorere ya serivisi zo gutanga ibyangombwa ifasha mu micungire iboneye y umutungo kamere w amazi. Ibyo byangombwa ushobora kubigeraho unyuze kuri www.waterpermit.rwb.rw. 3. Gahunda yo gufata no kubika amazi U Rwanda rufite imvura nyinshi ku kigero cya mm 1,200 buri mwaka, bituma gufata amazi y imvura buba ubundi buryo bwo kubona amazi mu rwego rwo guhaza ubusabe bw amazi bukomeza kwiyongera, guharanira iterambere ry imibereho n ubukungu ndetse no kubungabunga ibidukikije. Nubwo bimeze bityo ariko, u Rwanda rukomeza gufatwa nka kimwe mu bihugu bifite amazi make bitewe n ubushobozi buke bwarwo bwo kuyabika. Imishinga itari mike yashyizwe mu bikorwa kugira ngo iyi ntego igerweho kandi yose yagaragaje ko hari amahirwe menshi yo gufata amazi y imvura mu gihugu hose. Nk uko bigaragara muri raporo nshya mu gufata no kubika amazi, mu Rwanda haboneka uburyo butatu bw ingenzi butari karemano bwo kubika amazi. Muri bwo harimo ibyuzi by amazi bikoreshwa mu kuhira imyaka ku buso buto, ibibumbiro, ibidamu n ingomero zifashishwa mu kubyara ingufu z amashanyarazi. Iyi Raporo yagaragaje ko kuri ubu u Rwanda rufite ibyuzi by amazi 1,414 bifite ubushobozi bwo kubika metero kibe 131,603, ibyanya by ingomero 77 bifite ubushobozi bwo kubika metero kibe miliyoni 8 n ibidamu 50 bifite ubushobozi bwo kubika metero kibe miliyoni 75. Hakomeje gushyirwa imbaraga mu kongera ubushobozi bw Igihugu bwo  kubika amazi, no kunoza uburyo bwo gufata amazi mu ngo z abaturage. 4. Ubufatanye mu gucunga umutungo kamere w amazi Kwimakaza imicungire y umutungo kamere w amazi mu igenamigambi ry Uturere Hagati y umwaka wa 2017 na 2018, GGGI   umuryango mpuzamahanga ufasha ibihugu biri mu nzira y iterambere kugera ku bukungu burambye harangerwa ibidukikije, yafashije Uturere mu gutegura gahunda z iterambere ryatwo tuzagenderaho kugeza mu mwaka wa 2024. GGGI yatanze inzobere kugira ngo zitange ubujyanama bwimbitse mu itegurwa rya za gahunda z iterambere mu mijyi 6 yunganira Umujyi wa Kigali ari yo Huye, Muhanga, Musanze, Nyagatare, Rubavu na Rusizi. GGGI yaharaniye ko mu igenamigambi ry Uturere mu iterambere hitabwa by umwihariko ku micungire iboneye y umutungo kamere w amazi binyuze muri gahunda ikomatanyije yo kubungabunga umutungo w amazi (IWRM) ifatwa nk ikora ku nzego zose zigira uruhare mu iterambere rirambye ry Akarere. Ibikorwa byihariye birimo kwita kurinda inkengero z imigezi, kongera umubare w ingo zifite ibigega n ubundi buryo bwo gufata amazi y imvura n ibindi. Ibyo biteganyijwe kuba ingirakamaro mu rugendo rwo kugeza amazi meza ku baturage, kuhira imyaka mu buryo bugezweho, gukora ubuhinzi bugamije ubucuruzi, no gutanga amahirwe y inyongera yo kugera ku iterambere rirambye. Umushinga w amazi mu iterambere ry u Rwanda   Water for Growth Rwanda  Umushinga w imyaka ine  Water for Growth Rwanda  (W4GR) watangiye mu mwaka wa 2017, uri mu bufatanye bw ibihugu by u Rwanda n u  Buholandi, ukaba warafashije Minisiteri y Ibidukikije gushyira mu bikorwa gahunda ikomatanyije yo kunoza imicungire n imikoreshereze y umutungo kamere w amazi. Intego nyamukuru yari iyo kugeza umutungo kamere w amazi kuri bose, mu buryo bunoze kandi bubungabunga ibidukikije ku buryo burambye. Umushinga W4GR wakoze gahunda zo gufata amazi kuri 30% by ubuso bw igihugu, zirimo n igenamigambi rirambuye ryo gukwirakwiza amazi mu bihe bitandukanye kugeza mu mwaka wa 2050. Kuri ubu u Rwanda ruzi ingano y amazi ishobora gukoreshwa mu kuhira imyaka, mu nganda, mu bworozi, mu mirimo yo mu ngo ndetse no ku bidukikije. Ayo makuru yavuye mu bushakashatsi yahishuye ikibazo cy amazi make inerekana ko hakenewe ivugururwa mu gishushanyombonera cya gahunda yo kuhira ndetse no muri Politiki igenga umusaruro w ibiribwa. Uyu mushinga kandi wanafashije gushyiraho Ikigo gishinzwe Umutungo Kamere w Amazi mu Rwanda (RWB), ari na cyo kigenzura ikwirakwizwa ry amazi mu kwirinda amakimbirane, kunoza ubuziranenge bw amazi, kuvugurura ibyanya bifata amazi, gukumira no kurwanya isuri, gushyiraho ingamba zo guhangana n imyuzure mu gihe cy imvura ndetse n amapfa mu gihe cy izuba. Umushiga Ukomatanyije w Imicungire y Umutungo Kamere w Amazi- IUCN Intego y Umushinga Ukomatanyije w Imicungire y Umutungo Kamere w Amazi (IWRM) ni iyo gushyira mu bikorwa imicungire irambye y amazi n ibishanga no kwinjiza urusobe rw ibinyabuzima muri gahunda ya IWRM hagamijwe gushyigikira kugabanya ubukene, iterambere rigera kuri bose, guhangana n imihindagurikire y ikirere no kubungabunga ibinyabuzima bitandukanye. Uyu mushinga ufite inzego esheshatu uzibandaho ari zo:   Kunoza imiyoborere n imicungire y ibikorwa by amazi   Gushora imari mu bikorwa remezo by umutungo kamere w amazi   Kwimakaza uruhare rw amazi mu iterambere   Kongera ubumenyi ku mutungo kamere w amazi mu Rwanda   Kwimakaza Imikoranire myiza n ubufatanye mu gukoresha no gucunga neza umutungo kamere w amazi   Imihindagurikire y Ikirere, uburinganire, abantu n uburenganzira 5. Kunoza gahunda zo kurwanya no kwirinda imyuzure mu mijyi Mu guhangana n ibibazo by imyuzure mu Mujyi wa Kigali n indi mijyi mu gihugu, hatangijwe gahunda zitandukanye. Ikigo gishinzwe Umutungo Kamere w Amazi mu Rwanda (RWB) cyubatse Sitasiyo 15 zitanga amakuru yizewe ku nkengero z amazi mu bihe bitandukanye. Ibyo bifasha mu gukurikirana za ruhurura n ahandi hantu hibasirwa n imyuzure bigatuma hafatwa ingamba hakiri kare. Hubatswe ruhurura zisaga 40, hakorwa ubugenzuzi ngo hamenyekane ingo zituye aho zishobora kwibasirwa n umwuzure bituma imiryango isaga 5,000 yari ituye mu manegeka yashobora gushyira ubuzima bwabo mu kaga yimurirwa mu bice bitekanye. 6. Kubungabunga no kuvugurura ibishanga Kwangirika kw ibishanga ndetse no kwandura kwabyo byagize ingaruka zikomeye ku buziranenge bw amazi n ingano yayo. Igabanyuka ry ubushobozi bw ibishanga bwo gusigasira urusobe rw ibinyabuzima rutandukanye ritera ubwiyongere bw imyuzure rigatwara n ubuzima bw abantu, ibikorwa remezo bikangirika, umusaruro w ubuhinzi ukagabanyuka ndetse n amazi agakama. Ni yo mpamvu u Rwanda rwimakaje gahunda yo kuvugurura ibishanga, by umwihariko mu bice by imijyi. U Rwanda rwageze kuri byinshi bikurikira mu micungire y ibishanga, birimo:   Ivugururwa ry ibikorwa by ingenzi bigize uruhurirane rw ibishanga. Nk urugero, ivugururwa ry igishanga cy Urugezi guhera mu mwaka wa 2005 ryatumye cyongerwa ku rutonde rw ibishanga bigengwa n amasezerano ya RAMSAR ku Isi, ndetse kinabona igihembo mpuzamahanga mu 2010.   Imishinga minini yo kongera gusana ibishanga irimo icyiciro cya kabiri cy Umushinga wo Guteza Imbere Imijyi (RUDPII), Uwo gushyira mu byiciro ibishanga byose no kwimura inganda zabarizwaga mu cyanya cyahariwe inganda cyari mu gishanga zerekezwa Masoro mu kindi cyanya aho zibereye kuba.   Himuwe kandi ibikorwa by ubucuruzi bisaga 6,000 (amagaraji y imodoka, parikingi n inganda) n ibikorwa by ingo bikurwa mu bishanga byari mu mujyi kugira ngo byongere gutunganywa.   Itegurwa ry igishushanyombonera cy ibishanga ryerekanye ko nibura kilometero kare 15, zigize 20% by ibishanga byo mu mijyi bizongera gusanwa, mu gihe 29% byamaze kwemezwa nk ibigomba gukoreshwa mu buryo burambye, 38% bigafasha mu kubungabunga urusobe rw ibinyabuzima hanyuma ahasigaye hakifashwa mu bukerarugendo no kuruhuka. Ikindi kintu cy ingenzi cyagezweho ni icyo gutunganya igishanga cya Nyandungu mu Mujiyi wa Kigali, mu buryo bufasha guhangana n imihindagurikire y ikirere kandi bubereye ubukerarugendo, cyashyizwe mu bikorwa n Ikigo cy Igihugu gishinzwe Kubungabunga Ibidukikije (REMA) nyuma y ishoramari ryakozwe n Ikigega cy Ibidukikije mu Rwanda    FONERWA (Rwanda Green Fund), Ishami ry Umuryango w Abibumbye ryita ku Bidukikije (UN Environment) na Leta y u Butaliyani. Iki cyanya cya Nyandungu kiri kuri hegitari 120 kikaba kirimo ibikorwa bitandukanye nk ibyuzi bikozwe mu buryo bw umutako, amashyamba atewe mu buryo bubereye ijisho, ubusitani burimo ibihingwa byifashishwa mu buvuzi, uduhanda tw abanyamaguru dushashe neza ndetse n inzira z amagare, resitora, ishakiro ry amakuru ndetse n ahagenewe izindi serivisi zijyanye no kuruhuka. Uyu mushinga ntiwateguriwe gutanga inyungu z ubusabane n ubukungu gusa, ahubwo unashyigikira uburyo bushya bwo gusubiranya no kubungabunga urusobe rw ibinyabuzima rubarizwa mu bishanga, bikajyana no kwimakaza imicungire irambye y umutungo kamere.
link3396: Amashyamba yo mu Rwanda abarirwa ku buso bwa hegitari 724,695 zingana na 30.4% by ubuso bwose bw Igihugu nk uko bitangazwa muri raporo ya vuba igaragaza ubutaka buriho amashyamba (Rwanda Forest Cover Mapping Report/2019). Muri ayo mashyamba 53% ni ayatewe, 21 ni aya cyimeza ari mu mukenke, 19% ni amashyamba ya cyimeza yo mu misozi ibonekamo imvura nyinshi   mu gihe 6.2% ari ibihuru. Kongera ubuso buteyeho amashyamba biri mu bikorwa n imishinga by u Rwanda bigamije kongera ubushobozi bwo guhangana n imihindagurikire y ikirere, kubyaza ubukerarugendo amadovize menshi, kongera umusaruro ukomoka ku bimera no kuzamura imibereho y Abanyarwanda muri rusange. Buri mwaka Abanyarwanda batera amamiliyoni y ibiti muri gahunda ngarukamwaka bafite intego imwe yo kubungabunga amashyamba no kongera umusaruro. Gahunda y Igihugu y Ubukungu Butangiza Ibidukikije yatangijwe mu mwaka wa 2011 nk uburyo burambye buyobora Igihugu ku kubaka iterambere rizira guhumanya ikirere bitarenze mu mwaka wa 2050. Ni gahunda yimakaza agaciro k amashyamba kandi ikubiyemo ingamba 14 zirimo no gutera ibiti no kubungabunga amashyamba mu buryo burambye hagamijwe guharanira ko amashyamba ya Leta n ay abantu ku giti cyabo acungwa mu buryo bwiza kandi burambye. Bimwe mu byagezweho muri Gahunda y Igihugu y Ubukungu Butangiza Ibidukikije, by umwihariko mu mushinga urambye wo gutera ibiti no kubungabunga amashyamba ni ibi bikurikira: 1. Ubuso buriho amashyamba mu Rwanda bwageze kuri 30.4% Binyuze mu cyerekezo cy Igihugu na politiki yo kureba kure heza, u Rwanda rwabaye kimwe mu bihugu byatangiye hakiri kare gushyira mu bikorwa Intego y Isi yose yiswe  Bonn Challenge  yo kugarura amashyamba ku butaka yahozeho kugeza kuri hegitari zisaga miliyoni 150 bitarenze mu mwaka wa 2020, na hegitari miliyoni 350 bitarenze mu 2030. Mu mwaka wa 2011, ni bwo u Rwanda rwihaye intego yo kugarura amashyamba kuri hegitari miliyoni ebyiri yahozeho akaba yarangijwe bitarenze mu 2020. Imbaraga u Rwanda rwashyize mu kubungabunga amashyamba ariho, gutera amashyamba mashya, kuvugurura amashyamba mu bice bitandukanye by Igihugu no guharanira kugera ku ntego za Bonn Challenge ni byo byatumye u Rwanda rugera ku ntego yo kugira 30.4% by ubuso bw Igihugu buriho amashyamba. Izo nzego zifite akamaro gakomeye ko gushimangira uruhare rw u Rwanda mu guhangana n imihindagurikire y ikirere. Kuri ubu hashyizwe ingufu mu gutera ibiti ahahurira abantu benshi mu mijyi itandukanye y u Rwanda nk uko bigaragara mu gishushanyombonera kirimo gukoreshwa ubu aho Icyerekezo 2050 gitegeka ko imijyi yose n amasanteri agenda atera imbere bikwiye kuba ifite ibyanya byahariwe amashyamba bifatanye n ubundi butaka bukorerwamo ibikorwa bitandukanye. Igihugu nanone cyashyizeho ahatunganyirizwa Ingemwe z Ibiti (Tree Seed Centres) muri pepiniyeri ziherereye mu Karere ka Gatsibo n Aka Huye, mu rwego rwo kongera ingemwe z ibiti zuzuje ubuziranenge. Aha hatunganyirizwa ingemwe z ibiti hagira uruhare mu micungire y amashyamba, umusaruro  w amakara yo gucana, ibiti byifashishwa mu bwubatsi, gukoresha izindi ngufu zitangiza ibidukikije no kubona ingemwe zujuje ubuziranenge by umwihariko. Ni ihuriro kandi ry ibikorwa bigize uruhererekane rwo gutunganya no gukwirakwiza ingemwe, birimo gukora ubwoko bushya, kunoza ubwoko busanzwe, kubungabunga utunyangingo tw ibiti, gukusanya ingemwe, kuzirera no kuzikwirakwiza. Nanone kandi zizakomeza kubakira ku ntsinzi yo kuvugurura amashyamba y u Rwanda no gushyigikira imbaraga zashyizwe mu buhinzi bw amashyamba mu bice bitandukanye mu Gihugu. 2. Gahunda ngarukamwaka yo gutera ibiti n Umuganda Leta y u Rwanda yashoye akayabo mu gutera amashyamba mashya no kuyasubiza aho yari asanzwe binyuze muri gahunda ngarukamwaka yo gutera ibiti n amashyamba. Nko mu gihembwe cy umwaka wa 2020/2021 Abanyarwanda bateye ibiti miliyoni 25 byagize uruhare mu kuvugurura amashyamba muri gahunda yo guhangana n imihindagurikire y ikirere. Muri icyo gihembwe, hegitari 7,400 zateweho ibiti bisanzwe, izindi hegitari 900 zihingwaho ibiti mu mashyamba ya cyimeza ndetse haterwa n ibiti byeraho imbuto 77,000. Hanavuguruwe hegitari 500 z amashyamba ahingwamo ibiti bicanwamo amakara mu rwego rwo kongera umusaruro. Biteganyijwe ko muri uyu mwaka hazaterwa ibiti bibarirwa muri miliyoni 43. Igikorwa ngarukakwezi cy Umuganda na cyo gihuriza hamwe abaturage mu Nzego z ibanze bagamije kugera ku musaruro uhuriweho. Umuganda ni gahunda yihariye y Igihugu yahaye abaturage amahirwe yo kugira uruhare mu gutera ibiti mu rwego rwo kongera ubuso bw Igihugu buteweho amashyamba no kubungabunga ibidukikije uhereye mu Nzego z ibanze. Hagati y umwaka wa 2009 n uwa 2019, ubuso buriho amashyamba bwiyongereyeho 27.7% byose bikaba umusaruro wa gahunda zitandukanye zo gutera amashyamba mashya no kuvugurura ayari yarangijwe. 3. Kwegurira (gukodesha) abikorera amashyamba yari aya Leta mu kuyacunga neza Binyuze muri gahunda y Igihugu yo kwegurira abikorera ibikorwa bimwe, Leta y u Rwanda yagiranye ubufatanye n urwego rw abikorera mu guharanira imicungire iboneye y amashyamba ya Leta. Minisiteri y Ibidukikije yatangije ubufatanye bwayo bwa mbere n abikorera bujyanye no gucunga amashyamba mu mwaka wa 2019, kuyabungabunga no kongera umusaruro atanga. Kugeza ubu Hegitari 23,456.15 zingana na 38.4% by amashyamba ya Leta zicungwa n abashoramari bigenga binyuze mu masezerano y igihe kirekire basinyanye na Leta. 4. Ihangwa rya Pariki y Igihugu ya Gishwati-Mukura U Rwanda ruherutse guhanga Pariki y Igihugu ya Gishwati-Mukura, imwe muri Pariki nshya muri Afurika, mu rwego rwo kurinda amashyamba kimeza ya kera n inguge ziyacumbitsemo.Iyo Pariki igizwe n amashyamba abiri ari yo irinini rya Mukura n irito rya Gishwati aherereye ku musozi ugabaya icyogogo cy imigezi ya Congo na  Nili, agakurikira urwunge rw ibibaya by Albertine (Albertine Rift) bigizwe n urusobe rw ibinyabuzima rutandukanye. Kuvugurura ishyamba rya Gishwati-Mukura no kurihindura Pariki byashobotse ku bufatanye na Global Environment Facility/GE na Banki y Isi, binyuze mu Mushinga wa LAFREC (Landscape Approach to Forest Restoration and Conservation) washyizwe mu bikorwa n Ikigo cy Igihugu cyo kubungabunga Ibidukikije (REMA), Urwego rushinzwe Iterambere mu Rwanda (RDB) n Uturere iyo Pariki iherereyemo. Uwo mushinga w imyaka 5 wubakiye ku mirimo yakozwe na  Forest of Hope Association , ugera ku ntego yo kuvugurura Gishwati-Mukura binyuze mu kuhindura ahantu nyaburanga mu rwego rwo kurushaho kubungabunga urusobe rw ibinyabuzima ruhabarizwa no kwegereza imiryango ituriye Pariki inyungu urwo rusobe rutanga. Kuri ubu RDB irimo gutegura gahunda iri mu byiciro bitandukanye ijyanye no kubungabunga urwo rusobe rw ibinyabuzima no guteza imbere ubukerarugendo muri Pariki y Igihugu ya Gishwati   Mukura. Iyo gahunda ikubiyemo kuyiha abayirinda, gukaza ingamba zo kuyibungabunga, guteza imbere ubushakashatsi, ubufatanye na Koperative ziyakoreramo, gukemura amakimbirane y abantu n inyamaswa, kugenzura imiterere y ibidukikije no guteza imbere ubukerarugendo bugendera ku mategeko. Iyi gahunda irimo gutegurwa ku bufatanye n Inzego z ibanze ndetse n Ikigo  Imizi , Ishami rya   Wilderness Safaris. 5. Kwagura Pariki y Igihugu y Ibirunga U Rwanda rwatangiye umushinga ukomeye wo kwagura Pariki y Igihugu y Ibirunga no guharanira ahazaza heza h ingagi zo mu misozi zita mu rugo ishyamba ry Ibirunga. Iyi gahunda y imbonekarimwe igamije kwagura pariki ku kigero cya 23% ikiyongeraho kilometero kare 37.4, ubunini bwayo bukava kuri kilometero kare 160 bukagera kuri kilometero kare 197.4. Biteganyijwe ko izo hegitari zizongerwaho izindi hegitari 6,620 z icyanya cy ubuhumekero (buffer zone) gitandukanya Pariki n ubutaka bw abaturage. Pariki y Igihugu y Ibirunga ifite urusobe rw ibinyabuzima rudatekanye kandi buri kuri kilometero kare 160 gusa, ari na yo mpamvu u Rwanda rwiyemeje kuyagura ikongerwaho hafi kimwe cya kane cy ubunini ifite ubu. Pariki yagutse yitezweho guteza imbere imibereho y ingagi zo mu misozi zitagiraga ubwisanzure buhagije kandi ishyigikire ubwiyongere bwazo ku kigero kiri hagati ya 15% na 20% n igabanyuka ry imfu z abana b ingagi ku kigero kiri hejuru ya 50%. Kwagura Pariki y Igihugu y Ibirunga byitezweho no guhindura imibereho y imiryago iyizengurutse kandi bizanatuma gusura ingagi birushaho kuba ubunararibonye buhebuje. Byinshi ku bijyanye no kwagura Pariki y Igihugu y Ibirunga wabisanga kuriwww.visitrwanda.com/gorillas.
link3397: Abakinnyi b ikipe y igihugu  Amavubi, batangiye umwiherero utegura imikino ibiri u Rwanda ruzakinamo na Djibouti mu ijonjora rya mbere mu rugendo rwo gushaka itike yo kuzitabira Shampiyona Nyafurika ihuza abakinnyi bakina imbere mu bihugu byabo (CHAN), izabera muri Uganda, Kenya na Tanzania muri Gashyantare 2025. Mu gitondo cyo kuri uyu wa Mbere, tariki ya 21 Ukwakira 2024, ni bwo abakinyi 26 bahamagawe n Umutoza w Ikipe y Igihugu, Frank Spittler, yatangiye umwiherero utegura iyi mikino. Urutonde rw Abakinnyi 26 batangiye Umwiherero bitegura Djibouti Abazamu Hakizimana Adolphe, Niyongira Patience, Muhawenayo Gad na Fils Habineza Francois Ba myugariro Ombolenga Fitina, Byiringiro Gilbert, Niyomugabo Claude, Ishimwe Christian, Niyigena Clement, Nshimiyimana Yunusu, Ndayishimiye Thierry na Hirwa Jean. Abo Hagati Muhire Kevin, Ruboneka Jean Bosco, Ndikumana Fabio, Iradukunda Simoen, Didier Ndayishimiye na Ngabonziza Pacifique. Ba Rutahizamu Niyibizi Ramadhan, Dushiminan Olivier, Iraguha Hadji, Kabanda Serge, Mbonyumwami Taiba, Osse Iyabivuze Iyi mikino yombi izabera i Kigali tariki ya 27 na 31 Ukwakira 2024 kuri Stade Amahoro. Kuri iyi nshuro, ikipe izakomeza hagati y u Rwanda na Djibouti izahura n izaba yakomeje hagati ya Sudani y Epfo na Kenya, mu ijonjora rya kabiri rizakinwa mu Ukuboza. Imyitozo ya mbere iratangira kuri uyu mugoroba ku kibuga cy imyitozo cya Stade Amahoro.
link3398: Nyuma y imikino y amakipe y ibihugu, mu bihugu bitandukanye, imikino ya Shampiyona yarakomeje mu mpera z icyumweru gishize, bamwe mu bakinnyi b Abanyarwanda bakina hanze bafashije amakipe yabo kwitwara neza nubwo hari abo shampiyona zabo zitahiriye. Mu gihugu cya Ukraine shampiyona yakomezaga hakinwa umunsi wa cumi, Ikipe ya FC Kryvbas Kryvyi Rih ikinamo Kapiteni w Amavubi Bizimana Djihad yatsinze Zorya Luhansk igitego 1-0, yuzuza amanota 14 mu mikino icyenda imaze gukina muri Shampiyona. Muri uyu mukino Djihad yinjiye mu kibuga asimbuye ku munota wa 57. Impera z icyumweru zari nziza Kuri Stade Tunisien yo mu cyiciro cya mbere muri Tunisia ikinamo Mugisha Bonheur yatsinze Etoile du Sahel igitego 1-0 mu mukino w umunsi wa gatanu wa shampiyona yakinnyemo iminota yose y umukino. Impera z icyumweru kandi zari nziza kuri Ishimwe Anicet ukinira Olympique de B ja yo mu cyiciro cya mbere muri Tuniziya yagaragaye mu mukino ikipe ye yatsinzemo EGS Gafsa ibitego 2-0. Myugariro Mutsinzi Ange ukinira FK Zira yo mu cyikiro cya mbere muri Azerbaijan yanganyije na Sabah FK igitego 1-1 mu mukino w Umunsi wa cumi wa shampiyona yakinnyemo iminota yose y umukino. Al Ahli Tripoli yo muri Libya ikinamo Manzi Thierry ikomeje imyitozo yitegura Shampiyona ya 2024/25 izatangira tariki 25 Ukwakira 2024. Myugariro w Ikipe y Igihugu, Imanishimwe Emmanuel  Mangwende  ukinira AEL Limassol yo muri Cyprus ntibakinnye umukino wa shampiyona mu mpera z icyumweru ahubwo arakina kuri uyu wa Mbere bakirwa na Nea salamina Famagusta saa kumi n ebyiri z umugoroba. Myugariro Rwatubyaye Abdul ukinira Brera Strumica yo muri Macedonia y Amajyaruguru yakinnye iminota yose y umukino mu mukino ikipe ye yanganyijemo na Voska Sports igitego 1-1 mu mukino w umunsi wa cumi wa shampiyona. Mu gihugu cya Kenya AFC Leopards ikinamo Rutahizamu Gitego Arthur yanganyije na Kariobangi Sharks igitego 1-1 mu mukino w Umunsi wa gatanu wa Shampiyona. Muri uyu mukino Gitego Arthur ni we watanze umupira wavuyemo igitego cyatsinzwe na Victor Omune mbere yo gusimbuzwa ku munota wa 60. One Knoxville ikinamo rutahizamu Nshuti Innocent yanganyije na Forward Madison FC ubusa ku busa mu mukino uyu Munyarwanda atakoreshejwemo. Rutahizamu Jojoe Kwizera ukinira Rhode Island yinjiye mu kibuga asimbuye ku munota wa 66 mu mukino ikipe ye yanganyijemo na Charleston Battery igitego 1-1. Sandvikens IF ikinamo Byiringiro Lague yatsinzwe na Orgryte IS ibitego 4-2 mu mukino uwo Munyarwanda yari ku ntebe y abasimbura. York Rafael wa Gefle IF yo muri Su de ukina mu kibuga hagati yakinnye iminota 89 mu mukino ikipe ye yanganyijemo na IK Oddevold igitego 1-1. Samuel Guelette ukinira La Louviere yo mu cyikiro cya kabiri mu Bubligi yari ku ntebe y abasimbura mu mukino ikipe ye yanganyijemo na Eupen igitego 1-1 mu mukino w Umunsi wa munani wa shampiyona ifata umwanya wa kabiri n amanota 17. Umuzamu Buhake Clement Twizere ukinira Ullensaker Kisa yo mu cyiciro cya kabiri muri Norway yakinnye umukino wose ikipe ye yatsinzwemo na Strommen IF ibitego 4-3. Umuzamu Ntwali Fiarce ukinira Kaizer chiefs yo muri Afurika y Epfo yabanje mu kibuga mu mukino ikipe ye yanyagiyemo Super Sports United ibitego 4-0 muri 1/8 cy irushanwa rya Carling Knockout. Muri   cya Carling Knockout Kaizer chiefs yatomboye Mamelodi Sundown s.
link3399: APR FC yatsinze Gasogi United igitego 1-0 mu mukino w umunsi wa gatandatu wa shampiyona, ibona intsinzi ya mbere muri Shampiyona ya 2024/25. Uyu mukino wabaye ku mugoroba wo kuri iki Cyumweru tariki 20 Ukwakira 2024, kuri Kigali Pele Stadium. Uyu mukino wari wasubitswe kubera imvura nyinshi yaguye i Nyamirambo ku wa Gatandatu Umukino watangiye utuje ku mpande zombi umupira ukinirwa mu kibuga hagati Ku munota wa 32  APR FC yabonye amahirwe yo gufungura amazamu ku mupira wazamukanywe na Niyomugabo Claude uwuhaye Richmond Ramptey ateye ishoti ujya hanze y izamu Ku munota wa 42  APR FC yabonye igitego cya mbere cyatsinzwe na Mamadou Lamine Bah ku mupira mwiza yahawe na Victor Mbaoma. Igice cya mbere cyarangiye APR FC yatsinze Gasogi United igitego 1-0 cya Mamdou Lamine Bah. Mu gice kabiri, ikipe y ingabo y ingabo yakomeje gusatira izamu rya Gasogi United ishaka igitego cya kabiri binyuze ku ruhande rw ibumoso. Ku munota wa 60  Gasogi United yagerageje gusatira izamu rya APR FC binyuze ku mupira wazamukanywe na Kabanda Serge ateye ishoti umupira ukurwamo n umunyezamu Nzila Pavelh. Umukino warangiye APR FC itsinze Gasogi United igitego 1-0. APR FC yahise iva ku mwanya wa nyuma ijya ku wa 13 n amanota ane mu mikino ibiri imaze gukina mu gihe Gasogi United yafashe umwanya wa karindwi n amanota umunani.  ndi mikino yabaye uyu munsi, Police FC yanganyije na Gorilla FC ubusa ku busa ikomeza kuyobora Shampiyona n amanota 12 naho Marines FC yatsinze Kiyovu Sports Ibitego 4-2. Umukino uzasoza iy Umunsi wa Gatandatu wa Shampiyona, uzahuza AS Kigali na Vision FC ku wa Mbere.
link3400: Ku wa Gatandatu tariki ya 19 Ukwakira, irushanwa ry umukino wa Karate rihuza amashami ya Polisi y u Rwabda ryasojwe hatangwa imidali ku bahize abandi. Ni amarushanwa yabereye ku cyicaro gikuru cya Polisi y u Rwanda ku Kacyiru mu Mujyi wa Kigali, mu rwego rwo kwitegura irushanwa ry uyu mukino ku rwego rw Igihugu. Ryitabiriwe n abakinnyi 35 bahagarariye abandi, bahatanye mu byiciro birimo Kata na Kumite mu bagore n abagabo. Umuhango wo gutangiza iri rushanwa  wayobowe n Umuyobozi Mukuru wa Polisi y u Rwanda Wungirije (DIGP) ushinzwe ubutegetsi n abakozi, DCG Jeanne Chantal Ujeneza. Witabiriwe kandi n abayobozi barimo Umuyobozi w Ishyirahamwe ry umukino wa Karate mu Rwanda (FERWAKA) Damien Niyongabo, Uhagarariye Ishyirahamwe ry u Buyapani rya Karate mu Rwanda (JKA Rwanda) Rurangayire Guy n Umuyobozi wa Karate muri Polisi y u Rwanda ACP (Rtd) Reverien Rugwizangoga. Mu gusoza iri rushanwa rya Karate hatanzwe ibihembo kubitwaye neza mu byiciro byose ari byo Open Kata na Kumite mu bagabo n abagore.
link3401: Rayon Sports yatsinze Bugesera FC ibitego 2-0 mu mukino w umunsi wa gatandatu wa shampiyona, yuzuza intsinzi ya gatatu yikurikiranya muri iyi shampiyona ya 2024/25. Uyu mukino wabaye kuri uyu wa Gatandatu tariki 19 Ukwakira 2024, kuri Kigali Pele Stadium. Umukino watangiranye umuvuduko uri hejuru ku mpande zombi ku buryo umupira wavaga ku izamu rimwe ugana ku rindi. Ku munota wa 15, Bugesera FC yabonye Coup-franc nziza ku ikosa ryakozwe na Kanamugire Roger kuri Niyomukiza Faustin inyuma y urubuga rw amahina, umupira watewe na Iracyadukunda Eric ukorwaho na Khadime Ndiaye ujya muri koruneri itagize icyo itanga. Ku munota wa 18, Rayon Sports  yahushije uburyo bwiza ku mupira mwiza wahawe Fall Ngagne asiga Iracyadukunda Eric, awufunze ashaka kuroba Arakaza Mac Arthur, uyu munyezamu w Umurundi aba ibamba, ashyira umupira muri koruneri. Ku munota 21, Rayon Sports yafunguye amazamu ku gitego cyatsinzwe na Yousou Ngagne ku mupira yatsindishije umutwe ku mupira mwiza wari uvuye muri koruneri yatewe na Muhire Kevin. Ku munota wa 28, Rayon Sports yasatiraga cyane yongeye kubona amahirwe yo gutsinda igitego cya kabiri nyuma yaho Umunya-Senegal yacenze abakinnyi babiri ba Bugesera FC, ateye mu izamu, umupira ukurwamo na Arakaza wari waguye. Ku munota wa 29, Bugesera FC yahushije uburyo bwiza bwo kwishyura igitego ku mupira Niyomukiza Faustin yahawe na Bizimana Yannick, ateye mu izamu, ukurwamo na Khadime Ndiaye wahise atabarwa na Youssou Ngagne uwushyize muri koruneri. Ku munota wa 45+2, Muhire Kevin yahannye ikosa ryakorewe kuri Bassane mu ruhande, umupira ukurwamo na Arakaza awushyira muri koruneri itagize ikivamo. Igice cya mbere cyarangiye Rayon Sports iyoboye umukino n igitego 1-0 cyatsinzwe Youssou Ngagne. Mu gice cya kabiri, Bugesera FC yatangiranye impinduka Ssentongo Farouk na Tuyihimbaze Gilbert basimbura Nyarugabo Moise na Pacifique. Ku rundi ruhande Rayon Sports nayo yatangiranye impinduka Adama Bagayogo na Ishimwe Fiston basimbura Rukundo Abdul Rahman na Iraguha Hadji. Muri icyo gice, Bugesera FC yatangiye yataka cyane izamu rya Rayon Sports ishaka igitego cyo kwishyura harimo uburyo bwa Tuyihimbaze Gilbert wateye umupira ukurwamo na Khadime Ndiaye, ujya muri koruneri yatewe, Farouk ateye ishoti, uyu munyezamu akora ku mupira urarenga. Ku munota wa 69, Bugesera FC yongeye gusatira ishaka igitego cy impozamarira ku mupira Bizimana Yannick yahaye Tuyihimbaze Gilbert na we ukinanye na Iracyadukunda Eric wateye ishoti ari mu rubuga rw amahina, umupira ujya hejuru. Nubwo yari yatsinzwe, Bugesera FC yakomeje gusatira izamu rya Rayon Sports harimo uburyo bwo ku munota wa 80, Khadime Ndiaye yatabayemo Rayon Sports, arenza umupira wari wasatiriwe na Tuyihimbaze Gilbert mbere y uko Bugesera FC itera koruneri itagize icyo itanga. Ku munota wa 85, Rayon Sports yabonye amahirwe yo gutsinda igitego cya gatatu kuri koruneri yavuye ku mupira warengejwe na Ciza Jean Paul, usanga Kanamugire Roger awushyira hejuru y izamu. Umukino warangiye Rayon Sports Itsinze Bugesera FC ibitego 2-0, yuzuza itsinzi ya gatatu yikurikiranya muri shampiyona y uyu mwaka. Rayon Sports yahise igira amanota 11 ifata umwanya wa kabiri ku rutonde rw agateganyo inganya na Police FC ya mbere, izigamye ibitego umunani mu gihe Gikundiro ifite ibitego bine. Bugesera FC yagumye ku mwanya wa 12 n amanota atatu. Indi mikino yabaye uyu munsi, Etincelles yanganyije n Amagaju ibitego 2-2 naho Musanze FC yatsinze Mukura VS igitego 1-0. Abakinnyi babanje mu kibuga ku mpande zombi Rayon Sports Khadime Ndiaye, Omborenga Fitina, Bugingo Hakim, Youssou Diagne, Omar Gning, Kanamugire Roger, Rukundo Abdulrahman, Muhire Kevin (c), Fall Ngagne, Iraguha Hadji na Aziz Bassane Bugesera FC Arakaza Mac Arthur, Mucyo Didier Junior, Iracyadukunda Eric, Hirwa Jean de Dieu, Ciza Jean Paul, Kaneza Augustin (c), Niyomukiza Faustin, Dukundane Pacifique, Bizimana Yannick, Gakwaya Leonard na Nyarugabo Moise.
link3402: Guhera kuri uyu wa Gatanu tariki 18 Ukwakira 2024 haratangira Shampiyona ya Volleyball ya 2024/25 izakinwa n amakipe umunani mu bagabo n umunani mu bagore harimo n ikipe nshya ya Kepler WVC. Amatsiko ni yose ku bakunzi ba Volleyball kuko benshi mu bo muganiriye bakubwira ko ruzaca Imana yonyine kuko amakipe agera kuri atanu mu bagabo afite ubushobozi bwo kwegukana igikombe. Iyi Shampiyona ifite umwihariko izakoreshwamo uburyo bw amashusho afasha abasifuzi gufata ibyemezo bitandukanye buzwi nka VAR nkuko byemejwe mu nama y inteko rusange isanzwe y iri shyirahamwe yateranye ku itariki 10 Kanama 2024. Mu bagabo, shampiyona y uyu mwaka izakinwa n amakipe umunani arimo APR VC, Kepler VC, Police VC, Gisagara VC, RPN VC, East Africa University Rwanda na Kigali VC. Nk uko byagenze umwaka ushize w imikino biragoye cyane kugira ikipe waha amahirwe yo kwegukana igikombe cya Shampiyona kurusha izindi, cyakora amakipe nka APR VC ifite igiheruka, REG VC, Gisagara VC, Police VC na Kepler VC ari mu zigomba kugihatanira. Mu bagore, shampiyona y uyu mwaka izakinwa n amakipe umunani arimo n ikipe nshya ya Kepler WVC yitezweho kuzatanga akazi gakomeye nk uko iy abagabo yabigaragaje mu mwaka umwe imaze ishinzwe. Andi arindwi ni APR WVC, Police WVC, RRA WVC, Ruhango WVC, East Africa University Rwanda, Wisdom School na Rwanda Polytechnic Huye College. Muri iki cyiciro cy abagore hitezwe ihangana rikomeye hagati y amakipe ane arimo APR WVC ifite igikombe giheruka na Police WVC, Rwanda Revenue Authority, Kepler na Ruhango WVC yabaye iya kane umwaka ushize. Abakinnyi bo kwitega mu byiciro byombi Nk uko byagenze umwaka ushize, iyi shampiyona izakinwa n abanyamahanga batatu. Amakipe atandukanye yagannye isoko ku bwinshi ashaka abakinyi bava hanze y u Rwanda. Bamwe mu bakinnyi bo kwitega barimo, Umunya- Gambia, Jahara Koita ukinira Police VC wakiniraga ikipe ya O.M.K yo mu gihugu cya Algeria. Hari kandi Umunya-Brazil Matthaus Wojtylla, REG VC yaguze avuye muri Romani ndetse n Umunya- Gambia Modou Lamine Jarju. Police WVC yabaye iya kabiri umwaka ushize nayo yaguze Sandra Ayepoa wakiniraga ikipe ya El-Wak Wings y iwabo muri Ghana, APR WVC yaguze Umunya- Botswana, Gaoleseletse Lizzy wari Kapiteni wa Rwanda Revenue Authority ndetse naAmito Sharon yavanye muri Police WVC.RRA WVC nayo ntiyatazwe ku isoko yaguze umunyekongo Mpeti Lolo Irene. Ntabwo hakirengagizwa Abanyarwanda nka Dusenge Wicklif wekereje muri Kepler VC, Manzi Saduru werekeje muri Police VC avuye muri APR VC na Ishimwe Patrick wakiniraga GSO de Butare. Hari kandi Mugisha Jean Sentere yerekeje muri REG VC avuye muri IPRC Huye na Rukundo Bienvenue waje muri REG VC avuye muri Police VC. Ibi birori bya Volleyball biratangira kuri uyu wa Gatanu tariki 18 Ukwakira 2024 muri Petit Stade i Remera ahateganyijwe imikino ibiri mu bagore n abagabo, RRA WVC irakina na Kepler WVC saa kumi n imwe mu gihe umukino utegerejwe mu bagabo uhuza REG VC na Police VC saa moya z umugoroba.
link3403: Myugariro Buregeya Prince uheruka gutandukana na APR FC, yerekeje muri AS Kigali asinya amasezerano y umwaka umwe. Buregeya nta kipe yari afite kuva muri Kamena ubwo yatandukanaga na APR FC yari amazemo imyaka irindwi. Buregeya Prince yerekeje muri AS Kigali nyuma yo kujya muri Al-Nasiriya yo mu Cyiciro cya Kabiri muri Iraq bidakunze. Uyu mukinnyi yiyongereye kuri Bukuru Christophe wanyuze mu makipe atandukanye yo mu Rwanda arimo APR FC, Rayon Sports, Mukura ndetse na Rutsiro FC yaherukagamo akaba yarasinye umwaka umwe. Ubwo Shampiyona izasubukurwa mu mpera z icyumweru, AS Kigali izakira Vision FC ku wa Mbere, tariki 21 Ukwakira 2024 mu mukino w umunsi wa gatandatu.
link3404: Ikipe ya Police Volleyball Club yitegura umwaka mushya w imikino uzatangira ku wa Gatanu tariki 18 Ukwakira yerekanye abakinnyi batatu yaguze barimo Umunya- Gambia, Jahara Koita, Manzi Saduru na Ishimwe Patrick. Jahara ni umwe mu bakinnyi bakomeye, yaherukaga muri OMK VC yo muri Algeria, Manzi yavuye muri APR VC yahesheje Igikombe cya Shampiyona giheruka ndetse na Ishimwe ukiri muto wavuye muri Groupe Scolaire de Butare. Police VC ikomeje kugaragaza imbaraga zikomeye kuko nk umwaka ushize yegukanye Zone V yabereye i Kigali ndetse n Irushanwa ryo Kwibuka (GMT). Iyi kipe kandi yatsindiwe ku mukino wa nyuma w Irushanwa ryo Kwibohora ndetse na Memorial Kayumba. Police VC izatangira shampiyona ku wa Gatanu, tariki ya 18 Ukwakira 2024, ikina na REG VC saa  moya z umugoroba  muri Petit Stade i Remera,
link3405: Ingabo z u Rwanda zoherejwe mu butumwa bw Umuryango w Abibumbye bwo kubungabunga amahoro muri Sudani y Epfo (UNMISS) bongereye ubumenyi bwo kwitabara abangavu biga mu Ishuri Ribanza rya Malakia muri Makakal. Abana b abakobwa bahawe ubwo bumenyi bujyanjye n imyitozo njyarugamba yo kwirwanaho bugarijwe ni 60, muri gahunda yo kubongererera ubushobozi bwo kwirinda mu bihe bigoye no kwigirira icyizere. Chol Nyok, Umuyobozi w Ishuri Ribanza rya Malakia, yashimiye Ingabo z u Rwanda kuri ubwo bufasha babahaye. Yagize ati:  Twafashe umwanzuro wo gusaba abasirikare b u Rwanda bari mu butumwa bw amahoro kudufasha bakatwongerera ubu bumenyi kubera ko twabonye ari ingenzi kuba abakobwa bacu bagira ubushobozi bwo kwirwanaho. Turashaka ko bakura bifitiye icyizere kandi batekanye.  Lt Col Simon Kabera, Umuvugizi wungirije w Ingabo z u Rwanda, yashimangiye akamaro k iyo gahunda agaragaza ko badatoza abantu kurwana ahubwo babatoza kwirwanaho mu bihe by amage. Ati:  Ntabwo dutoza abantu kujya kurwana; tubatoza kwirwanaho. Turi ibihugu by abavandimwe kandi ni inshingano zacu gufashanya mu guhanga ikirere gitekanye kuri bose by umwihariko ku rubyiruko rwo hazaza h iki gihugu.  Amahugurwa yahawe abo bangavu arimo inyitozo na tekiniki njyarugamba yihariye mu gushimangira umutekano wizewe w abana b abakobwa bakunze kwibasirwa n abashaka kubagirira nabi. Iyo gahunda ishimangira ukwiyemeza k u Rwanda mu kwimakaza amahoro n umutekano mu Gihugu no hanze y imipaka yarwo.
link3406: REG na APR z abagore muri Basketball azahagararira u Rwanda mu Mikino Nyafurika ya Zone V izabera muri Zanzibar kuva tariki ya 27 Ukwakira kugeza ku ya 1 Ugushyingo 2024. Iri rushanwa rizitabirwa n amakipe icyenda aturutse mu bihugu bitandukanye yo mu Karere k Afurika y Iburasirazuba bigize Zone V ya FIBA ari byo Uganda, u Burundi, Tanzania, Misiri, Kenya, Sudani y Epfo, Ethiopia, Djibouti, Somalia n u Rwanda. U Rwanda ruzahagararirwa na REG WBBC yegukanye Igikombe cya Shampiyona y Icyiciro cya Mbere mu Bagore mu 2024 ndetse na APR WBBC yabaye iya kabiri. Iri rushanwa rizaba rigamije gushaka itike y Imikino Nyafurika  2024 FIBA Africa Championship Cup  mu bagore, izahuza amakipe 10 meza yo hirya no hino kuri uyu mugabane.
link3407: Umudage Thomas Tuchel watoje Chelsea, yagizwe Umutoza Mukuru w u Bwongereza asinya amasezerano y umwaka umwe n igice. Kuri uyu wa Gatatu tariki 16 Ukwakira 2024, ni bwo Thomas Tuchel yerekanywe kuri Stade Wembley. Ikipe y Igihugu y u Bwongereza yari imaze iminsi idafite umutoza mukuru nyuma yaho Gareth Southgate asezeye ubwo  The Three Lions  yari imaze gutsindwa na Espagne ku mukino wa nyuma wa Euro 2024. Nyuma yo guhabwa izi nshingano Tuchel yavuze ko yishimiye gutoza iki gihugu Ati:  Nishimiye cyane kuba nahawe icyubahiro cyo kuyobora ikipe y u Bwongereza, kugira amahirwe yo guhagararira u Bwongereza ni amahirwe akomeye, kandi no gukorana n iri tsinda ridasanzwe ry abakinnyi bafite impano  birashimishije cyane.  Biteganyijwe ko Tuchel azatangira inshingano ze tariki ya 1 Mutarama 2025. Thomas Tuchel abaye umunyamahanga wa gatatu utoje iki gihugu nyuma ya Sven-Goran Eriksson na Fabio Capello. Tuchel asanzwe azi umupira w u Bwongereza kuko yatoje Chelsea hagati ya Mutarama 2021 na Nzeri 2022. Uyu mugabo w imyaka 51, yegukanye UEFA Champions League, Igikombe cy Isi cy Amakipe na UEFA Super Cup mbere yo kwirukanwa muri Chelsea. Yatoje kandi Bayern Munich, Paris Saint-Germain na Borussia Dortmund. Tuchel yatwaye Igikombe cy u Budage muri Dortmund n ibikombe bibiri bya Ligue 1 muri PSG ndetse mu mwaka w imikino wa 2019-20 yatwaye ibikombe bitatu bikinwa mu Bufaransa. Akazi gakomeye aherukamo ni aka Bayern Munich, ariko nyuma yo kunanirwa kuyihesha igikombe cya Bundesliga ku nshuro yayo ya mbere kuva mu 2011/12, yahise yirukanwa nubwo yari agifite umwaka ku masezerano.
link3408: Ikipe y Igihugu  Amavubi  yatsinze Benin ibitego 2-1 mu mukino wo kwishyura w umunsi wa kane wo mu itsinda A, yongera kugira icyizere cyo guhatanira itike yo kujya mu Gikombe cy Afurika cya 2025 muri Morocco. Uyu mukino wabaye ku mugoroba wo kuri uyu wa Kabiri tariki 15 Ukwakira 2024, kuri Sitade Amahoro. U Rwanda rwagiye gukina uyu mukino rusabwa gutsinda kugira ngo rugire icyizere cyo guhatanira itike CAN 2025 nyuma yo gutsindwa na Benin ibitego 3-0 mu mukino ubanza. Umukino watangiye wihuta ku mpande zombi, ku munota wa mbere Amavubi yashoboraga gufungura amazamu ku mupira wazamukanywe na Imanishimwe Emmanuel ugera kwa Samuel Gueulette wawuterekeye neza Mugisha Gilbert wari wenyine mu rubuga rw amahina ateye ishoti umupira ujya mu mu ntoki za Souke Marcel Dandjinou. Amavubi yasatiraga cyane yongeye guhusha igitego ku munota wa 11 ku mupira wahinduwe na Fitina Omborenga usanga Mugisha Gilbert mu rubuga rw amahina, arazamuka awutera n umutwe ariko ujya hanze. Kugeza ku munota wa 32 Amavubi yakomeje kubonana neza binyuze ku mupira yavaga ku ruhande rw ibumoso Mangwende na Mugisha Gilbert. Ku munota wa 42  Benin yakinaga ibintu bike cyane yafunguye amazamu ku gitego cyatsinzwe na Andreas Hountondji ku makosa ya Fitina Omborenga watakaje umupira hagati mu kibuga. Igice cya mbere cyarangiye Benin iyoboye umukino n igitego 1-0. Mu gice cya kabiri, Amavubi yatangiranye imipinduka Jojea Kwizwera aha umwanya Ruboneka Jean Bosco. Ku munota wa 48, Benin yahushije igitego cyabazwe ku ishoti rikomeye ryatewe na Andreas Hountondji rigarurwa n umunyezamu Fiacre Ntwari. Ku munota wa 57  Amavubi yahushije uburyo bwo kubona igitego cyo kwishyura ku mupira Samuel Gueuette yakinananye na Mangwende wawuteye ujya mu izamu, myugariro wa Benin aritambika, umupira ugarukira uyu myugariro noneho ushyize mu izamu uruhukira mu maboko ya Marcel Dandjinou. Ku munota wa 70  Amavubi yakinaga neza yabonye igitego cyo kwishyura cyatsinzwe na Nshuti Innocent ku mupira yahawe mu rubuga rw amahina ahita ashyira mu izamu. Ku munota 72  Amavubi yabonye Penaliti ku ikosa ryakorewe Kapiteni Djihad Bizimana mu rubuga rw amahina.  yi Penaliti yatewe neza na Djihad Bizimana amavubi abona igitego cya kabiri. Mbere y uko umukino urangira Umusifuzi wa Kane yongeyeho iminota ine y inyongera. Ku munota wa 90+2  Benin yahushije igitego ku mupira watewe na Steve Mounie mu rubuga rw amahina, Ange Mutsinzi ashyira umupira muri koruneri itagize ikivamo. Umukino warangiye u Rwanda rutsinze Benin ibitego 2-1 ikipe y Igihugu y Amavubi yongera kwiyunga n Abanyarwanda. Muri itsinda A, Nigeria iyoboye itsinda n amanota arindwi Benin igakurikira n amanota atandatu. u Rwanda ruri hafi n amanota atanu. Umukino wagombaga guhuza Nigeria na Libya muri iri tsinda wasubitswe kubera ibibazo byabaye mbere yawo. Mu kwezi gutaha, u Rwanda ruzakira Libya kuri Sitade Amahoro mbere yo gusura Nigeria. Abakinnyi b Amavubi babanje mu kibuga: Ntwali Fiarce, Ombolenga Fitina, Niyigena Clement, Mutsinzi Ange, Emmanuel Imanishimwe, Mugisha Bonheur, Bizimana Djihad, Samuel Gueulette, Kwizera Jojea, Mugisha Gilbert na Nshuti Innocent.
link3409: Umuhanzi Kayigire Josue uzwi nka Afrique yateguje ko agiye gushyira ahagaragara alubumu ye ya mbere, yemeza ko izanyura abakunzi be. Abinyujije ku mbuga nkorambaga ze, uyu muhanzi yateguje abamukurikira ko agiye gushyira ahagaragara umuzingo(album) kandi uzabanyura. Ni umuzingo yise In2Stay avuga ko yitondeye. Yagize ati:  Ijwi rishya ririmo kuzamuka, aho injyana ihura na roho, hanyuma inkuru zikabaho, vuba ndashyira hanze umuzingo, mukomeze mukurikire iby urugendo.  Ni umuzingo atigeze atangazaho byinshi ibijyanye n umubare w Indirimbo ziwuvize cyangwa igihe azawutangariza, uretse kuba yasabye abakunzi be kutamutererana. Afrique yamenyekanye cyane mu ndirimbo zirimo Agatunda, Chadia, Rompe, Akanyenga, Banyica n izindi. Mu 2023, Afrique yari yatangaje ko imirimo yo gutunganya umuzingo we, igeze ku kigero cya 90%.
link3410: Mu gihe habura iminsi itageze kuri 7, Korali Family of Singers yo mu iterero EPR Kiyovu mu Karere ka Nyarugenge mu Mujyi wa Kigali, yashyizeho ahantu ho kugurira amatike yo kwinjira. Igitaramo  Umuryango Mwiza Live Concert  gitegerejwe na benshi ku Cyumweru tariki 27 Ukwakira 2024 muri Camp Kigali, aho guhera Saa Munani imiryango izaba ikinguye. Insanganyamatsiko y igiterane igira ati:  Guharanira ubusugire bw umuryango wo shingiro ry Itorero ndetse n Igihugu.  Abategura iki gitaramo bavuze ko amatike arimo kugurirwa hirya no hino mu Mujyi wa Kigali nko kuri Women Foundation, Bethesda Holy Church, Foursquare Gospel Church, Restoration Masoro, Zion Temple, The Choice Bakery & Coffee, Good News Enterprise, Omega Church, La Gardienne, EPR Kiyovu na EPR Kamuhoza. Amatike kandi agurirwa no kuri EPR Kicukiro, EPR Karugira, EPR Kanombe, RAAH Super Market, Deluxe Super Market na La Mane Kicukiro. Umuyobozi wa Korali Family of Singers, Mujawamariya Eug nie, aherutse gutangaza ko kugura itike mu buryo bw ikoranabuhanga, bikorwa hiyambajwe rgticket.com mu gihe abadiaspora bashobora kugura tike banyuze kuri www.radahmedia.com. Ati:  Kuri ubu itike ziragurishwa ku kiranguzo cyane ko ushobora kugura itike ku mafaranga 5,000 Frw yonyine, ibaze unaniwe kwigomwa Pizza imwe y i Kigali ugahomba ibyiza bizaboneshwa amaso n abazazindukira mu ihema ry ibonaniro rya Camp Kigali!  Muhoza Evelyne umwe mu bamaze kugura itike y igitaramo  Umuryango Mwiza Live Concert , yabwiye Imvaho Nshya ko inkoko ari yo ngoma kandi ko yiteguye gusabana n Imana abifashijwemo na Family of Singers. Ati:  Iyi Korali nsanzwe nyikunda kandi namaze kugura itike kuko nzi ko nzagira ibihe byiza, nkasabana na yo Singers ibimfashijemo.  Kayesu Albertine usengera muri Foursquare Gospel Church Kimironko, avuga ko na we yaguze itike, umunsi ukaba utinze kugera. Bamwe mu bahanzi bazaririmba mu gitaramo  Umuryango Mwiza Live Concert , barimo Mbonyi Israel, Drupes Band ndetse n abandi. Mujawamariya, Peresida wa  Family of Singers , yavuze ko mu gitaramo  Umuryango Mwiza Live Concert, Korali izaba yizihiza imyaka 15 imaze itangiye umurimo w Imana. Family of Singers Choir yamenyekanye mu ndirimbo; Nzamusingiza, Mwuka Wera, Ntabwo nkwiye kujya niganyira, Itwitaho, Ikidendezi, Adonai n izindi.
link3411: Kuri uyu wa Gatandatu tariki 19 Ukwakira ni bwo Urwego rw Igihugu rw Ubugenzacyaha (RIB) rwatangaje ko rwataye muri yombi Sengabo Jean Bosco wamenyekanye nka Fatakumavuta, ukurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Ni icyemezo cyashimishije ndetse kinatanga icyizere ku bakoresha imbuga nkoranyambaga, bamaze igihe bifuza ko habaho umuco wo gucishaho akanyafu abazikoresha nabi. Nyuma y inkuru zitandukanye zagarukaga ku itabwa muri yombi ry uwo munyamakuru w imyidagaduro, abenshi batangiye gushyira ibitekerezo ku mbunga nkoranyambaga bavuga ko umwanzuro wa RIB ukwiye kandi benshi bakwiye gukuramo isomo. Uwiyita Espeka39678 ku rubuga rwa X, yagize ati:  N abandi barebereho. Uwitwa TrueNation fromCenturies  yagize ati:  RIB banyuzeho akanyafu, ubundi muzarebe no mu bihugu byateye imbere cyane, gutarama umuntu bihoraho birabujijwe, kuko ntibiba bikiri kumuvugaho gusa, ahubwo biba byabaye kumwibasira no kumubuza amahwemo. Naho uwiyita Sam Cuts ati:  Ni ukuri Imana ijye iha umugisha RIB, ni gute umuntu yifata akigenga nkaho aba mu gihugu wenyine, mwakoze cyane murebe n abandi bakoresha imvugo nyandagazi ku mbuga nkoranyambaga cyane cyane kuri Youtube. Manibaho Daniel ati:  Bari baratinze. Ibi bibaye nyuma y ibyumweru bibiri Fatakumavuta akoze ikiganiro yibasira umuhanzi witwa Ngabo Jorbert Medard uzwi nka Meddy, aho yifashishije ubuhamya Meddy aherutse gutanga mu gitaramo aherutse gukora, avuga ko uwo yakubitwaga n umugore akoresha amagambo mabi atarimo kubaha uwo yavugagaho.RIB yatangaje ko Fatakumavuta yihanangirijwe kenshi akanagirwa inama, ariko agahitamo kwinangira ari nabyo byamuviriyemo gutabwa muri yombi.RIB ntihwema gusaba abakoresha imbuga nkoranyambaga kuzikoresha neza birinda gukora ibyaha, ikabamenyesha ko itazihanganira abanyuranya n ibiteganywa.
link3412: Urukumbuzi rwatumye umuhanzi akaba n umusizi Igihozo Sylivia yandikira umukunzi we indirimbo yise urukundo. Birasanzwe ko mu rukundo abenshi bakunda kugira agatotsi mu mubano wabo, bitewe no kutabaha umwanya uhagije, ariko ugasanga ibisobanuro bakunze gutanga ari akazi kaba kabaheranye. Mu kiganiro yagiranye n Imvaho nshya Igihozo yavuze ko iyi ndirimbo yayanditse ashingiye ku nkuru ye y impamo y urukundo yari afitanye n umusore bakundanaga icyo gihe, akumva ko ubutumwa bwafasha n abandi bose bazayumva. Yagize ati:  Ni inkuru yanjye y impamo, nari ndi mu bihe by urukundo, hari aho namubwiraga ngo kugukunda ndagukunda, kugukumbura ni yo ndwara intera kuremba, nashakaga kumubwira ko hari igihe umuntu aba ari mu kazi kenshi, mu masomo cyangwa ibindi ntaboneke ngo abonekere ku gihe.  Akomeza agira ati:  Ubwo rero nakoze iriya ndirimbo mu buryo bwo kumumenyesha ko mukumbuye kandi cyane, kandi kuba umuntu amukumbura akamubura ari yo ndwara yonyine yantera kuremba.  Igihozo avuga ko ubutumwa buri muri iyi ndirimbo nubwo bwari bushingiye ku nkuru ye bwite, ariko yabugeneye abantu bakundana kugira ngo ibafashe kurushaho kubungabunga umubano wabo. Yagize ati:  Nayigeneye abantu bakundana kubera ko hari igihe umuntu ashobora kwicara akumva akumbuye umuntu yaba ari hafi cyangwa kure, bituma nyikora numva ko ubutumwa buyirimo bugomba guhwitura abakumbuwe bakagira icyo bakora.  Akomeza avuga ko umuntu wakumbuwe akwiye kureba niba hatari icyo yirengagije bityo akaba yabikosora kuko hari umuntu ku ruhande wishima akanababara kubera we. Uretse Urukundo Igihozo Sylivie afite n izindi ndirimbo zirimo Umunyarwandakazi, Nyamibwa, Tora Kagame Paul yagarukaga ku bigwi bya Perezida Kagame, Urukundo ari nayo aherutse gushyira ahagaragara. Mu kiganiro aherutse kugirana n Imvaho Nshya Igihozo Sylivia yavuze ko ari n umusizi kuko yandika ibisigo, kandi atiteguye kwigaragaza nk umuririmbyi cyangwa umusizi gusa, kuko byose abikora kandi abikunda ari nawo mwihariko we.
link3413: Urwego rw Igihugu rw Ubugenzacyaha, RIB, rwatangaje ko rwataye muri yombi Sengabo Jean Bosco wamenyekanye ku izina  Fatakumavuta  aho akurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Dr. Thierry B. Murangira, Umuvugizi wa RIB, yahamije amakuru y itabwa muri yombi rya Fatakumavuta. Yavuze ko Fatakumavuta yatawe muri yombi ku wa Gatanu tariki 18 Ukwakira 2024, akaba afungiwe kuri Sitasiyo ya RIB ya Kimihurura. Yagize ati  Sengabo Jean Bosco uzwi ku izina rya Fatakumavuta yatawe muri yombi nyuma y iminsi tumugira inama ndetse inshuro nyinshi yagiye yihanangirizwa ariko ahitamo kwinangira.  Dr. Murangira agira inama abakoresha imbuga nkoranyambaga kuzibyaza umusaruro ariko bubahiriza amategeko. Akomeza agira ati:  Leta ishora amafaranga menshi mu bikorwa remezo bijyanye no korohereza abantu kugira internet yihuta, kuko Leta yifuza ko imbuga nkoranyambaga zibyazwa umusaruro mu buryo bwiza, hirindwa kuzikoresha ibyaha kuko amategeko ahana ibyo byaha ahari.  RIB isaba abakoresha imbuga nkoranyambanga kuzikoresha neza birinda kwinjira mu buzima bwite bw abantu, gukoresha imvugo zikurura inzangano, gutukana, gutangaza amakuru y ibihuha ndetse no gukwirakwiza amashusho y urukozasoni. Umuvugizi wa RIB agira ati:  Ntabwo kugira urubuga nkoranyambaga umuntu yigengaho bitanga ubudahangarwa bwo kuba azakurikiranwa mu gihe azikoresheje nabi.
link3414: Akenshi iyo umuntu yitabye Imana ibye biba birangiye,imishinga ye igahagarara, ariko Abanyarwanda bavuga ko nta muhanzi upfa bitewe n uko ibihangano bye bikomeza kumvwa bikananyura benshi. Mu gihe imyiteguro y iserukiramuco  Twaje Fest  rizaberamo ibikorwa bitandukanye ryateguwe n ubuyobozi bw umuryango wa YB Foundation irimbanyije, abakunzi b ibihangano bya nyakwigwndera Yvan Bravan bavuga ko biteguye gukora buri kimwe kugira ngo basigasire ibikorwa bye. Bamwe mu bafana b uyu muhanzi baganiriye n Imvaho Nshya, bavuga ko gutanga amafaranga yo kwinjira muri icyo gitaramo babifata nk inshingano, kuko buri wese yifuza gusigasira ibikorwa by uwe watashye, yaba umutungo, umwana n ibindi.  Tunga Aime Yvette ni umwe mu bafana ba Yvan Bravan, avuga ko gutanga amafaranga yo kwinjira muri Twaje Fest abifata nk inshingano. Yagize ati:  Ikimpa imbaraga zo gutanga amafaranga nk umuntu wakundaga Yvan, ibyo tuzaba twizihiza cyangwa tuzamurikirwa, ni imishinga yashakaga gushyira mu bikorwa, hari YB Foundation ikora ibikorwa bitandukanye birimo no gufasha abana bakabaha ibikoresho by ishuri, sintegereje kuzajyayo ngo ndebe Yvan aririmba,  ariko nzayatanga mvuga ngo hari ikindi azakora mu izina rya Yvan kuko yabyifuzaga.  Uwitwa Abdul Karim Nabimana, avuga ko gutanga amafaranga yo kwinjira muri Twaje Fest bisobanuye ko Bravan adakwiye kuzima. Ati:  Kwishyura simbibona nabi kuko bisobanuye kutazima kwa Yvan Bravan mu buryo bwo gusigasira ibihangano bye n indi mishinga ye, kuko bifasha urubyiruko. Ikindi nk abantu bamukundaga banakunda ibikorwa bye, ni ugukomeza kubibungabunga bikagera kure mu buryo bushoboka bwose.  Sango Khamis ashinzwe itumanaho (Communication) mu itsinda ririmo gutegura igitaramo Twaje Fest, avuga ko ibizakorerwa muri iryo serukiramuco byari inzozi za Yvan Bravan, ari nayo mpamvu bikwiye gushyigikirwa. Ati:  Ibi turimo gukora byari ibitekerezo n ibyifuzo bya Burabyo (Yvan Bravan), ari ko byaje gukomeza gushyirwa mu bikorwa na Fondasiyo ya Yvan Bravane (YB Foundation), ubwo rero iyo tuvuga umusanzu ni uko twifuza kubona Abanyarwanda bagize uruhare mu gufasha fondasiyo gukomeza bino bikorwa, kuko yamaze gutangiza ishuri ryigisha abakiri bato imbyino gakondo (Twaje culture academy), umusanzu urakenewe binyuze mu kugura itike yabo, binjira muri iryo Serukiramuco.  Biteganyijwe ko muri iryo serukiramuco hazaberamo ibikorwa bitandukanye birimo gushyigikira ubushobozi, impano n ubuhanga bw abakiri bato, by umwihariko indirimbo, nkuko Yvan Bravan yabyifuje, guteza imbere ibikorerwa iwacu nkuko yari yarabitangiye mu myambarire ye ( Imigongo, inigi) n ibindi. Hazanakorwa ubukangurambaga bw indwara ya kanseri, abantu bashobozwe kuyisuzumisha no guhabwa ubujyanama bw uko bitwara igihe bamenye ko bayirwaye, bakazanatarama hagaragazwa ubushobozi n umwihariko uri mu bihangano n impano by Abanyarwanda bizanyuzwa mu gice cya Twaje experience. Iryo iserukiramuco rizabera muri BK Arena tariki 26 Ukwakira 2024, rikazatangira guhera saa munani z amanywa, aho ibikorwa byose bizasozwa n igitaramo kizatangira saa moya z ijoro, hakazanamurikirwamo indirimbo Yvan Bravan yasize zitarasohoka. Ni igitaramo kizitabirwa kikanataramiramo abahanzi batandukanye barenga 16 barimo Alyn Sano, Nel Ngabo, Bukuru, Jules Sentore, Mani Martin, Ruti Joel, Impakanizi, Juno Kizigenza, n abandi.
link3415: Umuhanzi w indirimbo zo kuramya no guhimbaza Imana, Israel Mbonyi yaciye agahigo ko kuba umuhanzi nyarwanda wa mbere ukurikirwa n abantu benshi ku rubuga rwa Youtube. Ni umwanya agezeho awusimbuyeho Ngabo Jobert Medard uzwi nka Meddy, nawe usigaye akora imiziki indirimbo zo guhimbaza no kuramya Imana zizwi nka gospel. Mbonyi abigezeho nyuma yo kugira abamukurikira (Subscribers) barenga milliyoni n ibihumbi 44, mu gihe Meddy we afite abamukurikira barenga milliyoni n ibihumbi 43. Uretse kuba Mbonyi ayoboye nk umuhanzi ufite abamukirikira benshi, bimaze no kugaragara ko ari n umuntu ukunzwe ku rwego mpuzamahanga, ushingiye ku buryo ibitaramo akorera hirya no hino ku Isi byitabirwa, ndetse n amatike akarangira mbere hakibura umunsi ngo umunsi nyirizina w igitaramo ugere. Iby urukundo uyu muramyi yigwijeho biherutse gushimangirwa n uko igitaramo aherutse gukorera mu Bubiligi cyimuwe aho cyagombaga kubera, bitewe n uko ahari hateganyijwe hari hato ugereranyije n uko amatike yagurwaga. Ni igihitaramo byari biteganyijwe ko kibera ahitwa Birmingham Palace, ari naho yari yataramiye umwaka ushize, hanyuma abagiteguraga batangaza ko kubera impamvu y uburyo amatike yagurwaga kimuriwe mu nyubako ya Docks cyangwa Dome Events Hall isanzwe iberamo ibitaramo. Uretse Israel Mbonyi na Meddy baza imbere mu bahanzi bafite ababakurikira benshi kuri Youtube, mu bandi bakurikirwa cyane harimo na Korari ya Ambassadors of Christ ifite abayikurikira barenga milliyoni n ibihumbi 28. Mbonyi yiyongereyeho abamukurikira ibihumbi 44 mu gihe cy amezi umunani gusa mu kwezi, nyuma yo gufata umurongo wo gukora indirimbo mu rurimi rw igiswahili rufatwa nk urukoreshwa n Ibihugu bitandukanye muri Afurika. Mbonyi aciye agahigo ko kuba umuhanzi wa Mbere mu Rwanda ukurikirwa n abantu benshi kuri youtube mu gihe arimo kwitegura gutaramira mu gihugu cya Tanzania tariki 2 na 3 Ugushyingo 2024.
link3416: Umukinnyi wa filime uri mu bakunda kugarukwaho cyane ku mbuga nkoranyambaga, Inkindi Aisha uzwi cyane nka Aisha, avuga ko impamvu abakobwa basigaye bikundira abasaza kurusha uko bakunda abasore bari mu kigero kimwe ari uko babitaho cyane nk abana bibyariye. Muri iki kinyejana abantu benshi bakunze kwitotombera ko abakobwa basigaye bakundana ndetse bakanashyingiranwa n abasaza, aho gukundana n abasore bari mu kigero kimwe, bigatuma abasore benshi bavuga ko batakibona abageni. Mu kiganiro yagiranye n imwe muri televiziyo zikorera kuri murandasi, Aisha yumvikanishije impamvu zitandukanye zituma abakobwa bikundira abasaza zirimo kuba babitaho kurusha abasore. Yagize ati:  Ukabona umukunzi wawe arakundana n umusaza ukababara, ariko uzi ukuntu abantu bakuru bagira keya (Care). Icya mbere baba bafite abana mungana, akwitaho nk umwana yibyariye, uko ubona amuha amafaranga y ishuri akajya ku ishuri, ni nako nawe aguha byose.  Yongeraho ati:  Naho abasore umubwira ibihumbi ijana akumva ni milliyoni ebyiri, ariko uwo musaza ibihumbi 100 abikuguriramo icyo kunywa akaza no kuguha andi ukitahira, kandi umusore nta n impano yaguha yayo mafaranga.  Nubwo avuga ibi ariko ngo ntabwo aribyo Aisha yivugira, ahubwo ni ukumenera abahungu amabanga y abakobwa, kugira ngo bige kwita ku bakunzi babo, barekere aho kujya mu basaza. Uyu mukinnyi wa filime avuga ko kuba abakobwa batitabwaho, ngo abasore bababarira iminsi yabo y uburumbuke kugira ngo bagire igihe cyo kuryamana na bo, kandi nta n ikintu na kimwe cyabo bazi. Ati:  Umukobwa ari mu mihango urugero, nta kunyitaho nta n imbuto urimo kumushyira, nta kotekisi igura igihumbi wanzaniye, ariko urimo kumubarira iminsi ngo uzamuhamagare aze kugusura!  Aisha avuga ko nubwo uko kuri abakobwa batakuvuga ariko iby ibyo byose yavuze n ibindi ngo ari byo bituma abakobwa bakunda abasaza ntibakunde abasore. Aisha avuze ibi nyuma y uko aherutse kurikoroza ubwo yumvikanaga mu kiganiro avuga ko abasore beza bose bagiye mu mutwe w ingabo zishinzwe gucunga umutekano w Umukuru w Igihugu bazwi nka CTU, ko abasigaye ari amagweja n ibimonyo, nubwo nyuma yaje kuvuga ko atari azi ko ari igitutsi byanatumye asaba imbabazi abo byarakaje.
link3417: Umusizi akaba n umunyamuziki Igihozo Sylvie avuga ko yifuza kumenyekana nk umuhanzi n umusizi icyarimwe nta gisize ikindi kuko ari wo mwihariko we. Akenshi usanga umuntu iyo afite impano zirenze imwe, agira iyo akunda kurusha izindi, ku buryo ari nayo ahitamo kwimenyekanishamo, bitandukanye cyane n uko Igihozo Sylvie abitekereza kuko yumva yabikora byombi. Mu kiganiro yagiranye n Imvaho Nshya, Igihozo yavuze ko atifuza kumenyekana mu muziki cyangwa mu Bisigo gusa kuko abifata nk umwimerere we. Yagize ati:  Niyumvamo byose kuko ndabikora, ku bwanjye mba numva nabikora byose cyane ko no mu bisigo byanjye bibanzirizwa n agace gato k indirimbo numvise ari yo njyana ikwiye, kuko itandukanye n izahozeho kubera ko wasangaga umuntu avuga igisigo ucyumva akaba yarambirwa, ariko iyo uririmbyemo ukavuga n igisigo ntibirambira abagiteze amatwi.  Akomeza agira ati:  Sinakubwira ko hari icyo nshaka kumenyekanamo kurusha ikindi kuko umuziki ndawukunda kandi ndawukora, ibisigo nabyo ni uko, byombi nifuza kubimenyekanaho kuko ari wo mwihariko wanjye.  Agaruka ku mvune abakobwa n abagore bahura nazo mu muziki n uko yumva azahangana nabyo, Igihozo avuga ko azarwana ku cyo akunda. Ati :  Imvune zo zirimo, ariko Umunyarwanda yaravuze ngo utayihinganye ntayishira, umwanzuro wanjye ni uko ntagomba kurambirwa, niba uyu munsi bitameze neza, ntabwo ngomba gucika intege, uko igisigo kije nkandika, n indirimbo yaza nkandika, kuko ni bwo nzagera ku cyo nshaka.  Uyu muhanzi akaba n umusizi avuga ko abakobwa n abagore badakwiye gucika intege kuko gukora biherekejwe no gusenga byose bigerwaho. Igihozo azwi mu ndirimbo zitandukanye zirimo Umunyarwandakazi, Nyamibwa, Ramba Rwanda ndetse n iyo aherutse gushyira ahagaragara yitwa Urukundo. Uretse izo ndirimbo uyu muhanzi akaba n umusizi anafite ibisigo birimo Urukundo, Nazize iki, Urugero n ibindi.
link3418: Umuhanzi Andy Bumuntu ategerejwe mu gitaramo cy urwenya kizwi nka Gen-z Comedy kizaba ku wa Kane wa kino Cyumweru tariki 17 Ukwakira 2024. Uyu muhanzi yatumiwe muri icyo gitaramo mu gace kacyo kazwi nka Meet me tonight, aho ibyamamare bitandukanye bitumirwa hagamijwe gusangiza urubyiruko amahirwe ari hanze ashobora kubyazwamo umusaruro umuntu agashobora kwiteza imbere, bifashishije ingero cyangwa ubuhamya bw ibyo banyuzemo kugira ngo bagere aho bageze uyu munsi. Ubuyobozi bwa Gen-z Comedy show bwagaragaje urutonde rw abanyarwenya bazasetsa abazitabira icyo gitaramo muri iki cyumweru, aho bose bagaragajwe mu mwambaro w abaganga ndetse n ibikoresho byabo. Mu gusobanura icyabateye kwigaragaza muri iyo myambaro, umuyobozi wa Gen-Z Comedy Ndaruhutse Fally Merci yabwiye itangazamakuru rya RBA ko batekereje kugaragara mu ishusho y abaganga bitewe n uko buri tariki 10 Ukwakira 2024, Isi yose yizihije Umunsi Mpuzamahanga w Ubuzima bwo mu mutwe. Bumuntu aherutse gusinyana amasezerano y ubufatanye na UNICEF yo gukorana ubukangurambaga muri gahunda yo kurwanya ibibazo byo mu mutwe, ku bana bakiri bato, aho yavuze ko kugira abana bafite ibibazo byo mu mutwe bigirana isano no kugira urubyiruko rufite ibibazo byo mu mutwe. Icyo gihe yagize ati:  Urugamba rwo kurwanya ibibazo byo mu mutwe mu bana ni ngombwa kururwana, kuko niba nk Abanyarwanda dusangiye umuzi, icyamunga wa muzi n ubundi cyatuma imbuto twera ari zo tugenda tubona mu muryango nyarwanda, ugasanga bya bibazo tutavugaho ari byo bituganisha ku kugira urubyiruko ubona rufite ibibazo byo mu mutwe.  Si Andy Bumuntu watumiwe kuri uwo munsi wenyine, kuko biteganyijwe ko na Ish Kevin azaba ahari, bose bakazafatanya kuganiriza urubyiruko rwo muri Gen-Z Comedy n abandi bazaba bitabiriye icyo gitaramo. Biteganyijwe ko abanyarwenya barimo Dudu, Rumi, Kampire, Keppa n abandi ari bo bazasusurutsa abazitabira igitaramo cya Gen-z Comedy show muri iki cyumweru.
link3419: Umuhanzi mu njyana gakondo usigaye akorera umuziki muri Leta Zunze Ubumwe z Amerika, Clarisse Karasira, yateguje abakunzi b ibihangano bye indirimbo nshya zirenze imwe, abasaba kumuhitiramo iyo yabanza. Yifashishije urubuga rwe rwa Instagram Clarisse Karasira yagaragarije abakunzi b ibihangano bye ko abahishiye byinshi kandi ko abakumbuye. Yanditse ati:  Bakundwa, muri izi ndirimbo ni iyihe mwumva yasohoka mbere? Icyimbo, Roho, Imbere, Ruhinyuz Imana. Urukumbuzi rwo ni rwinshi, nimutahe.  Aya mahitamo yahaye abamukurikira kandi bakunda ibihangano bye bayishimiye, maze bagenda bamugaragariza uko bifuza ko zasohoka abenshi bahuriza kuyo yise Roho. Uwitwa rene _ official yagize ati:  Roho. Ngukunda byuzuye.  Sylestrenshimiyimana Romeo yungamo ati:  Roho izindi zikurikire cyangwa uziduhere rimwe.  Ni indirimbo agiye kuzashyira ahagaragara nyuma y amezi arindwi iyo yise Ibarabara yibanda ku mibereho y abana bo mu muhanda n uburyo badakwiye guhutazwa isohotse.
link3420: Mu Rwanda hagiye kubera inama izahugurirwamo abahanzi ku bijyanye n uko bakora umuziki ucuruza ndetse ukarenga urwego rw Igihugu ukagera ku ruhando mpuzamahanga bitewe n ubufatanye hagati y abahanzi. Access music in Africa ni inama yateguwe na Music in Africa binyuze muri Minisiteri y Urubyiruko n Iterambere ry Ubuhanzi, ikazahuza abahanzi b Abanyarwanda n abandi bazaba baturutse mu bihugu bitandukanye byo ku mugabane w Afurika. Mu kiganiro n itangazamakuru cyabaye tariki 11 Ukwakira 2024, abanyamakuru bagaragarijwe ko ari amahirwe ku bahanzi nyarwanda nkuko Uncle Austin uri mu bahanzi bazitabira iyi nama abisobanura. Yagize ati:  Maze imyaka irenga 20 ndi mu ruganda rw imyidagaduro, ariko ndashimira Minisiteri y Urubyiruko n Iterambere ry Ubuhanzi kubera amahirwe yo kugaragaza impano batanga. Mu bihe byacu iyo tugira amahirwe nk aya umuziki wacu ubu uba ugeze kure. Umuyobozi mukuru wa Music in Africa ari nayo itegura iyo nama, Eddie Hatitye avuga ko bahisemo gukorera iyi nama mu Rwanda kubera ko ari Igihugu kirimo kuzamura umuziki wacyo, kandi gifite abahanzi bazi akazi kabo. Asaba abahanzi ko bakwiye kumenya ko umuziki atari ibintu biraho bidafite akamaro, ko ahubwo umuziki ari akazi gatanga amafaraga nk ubundi bucuruzi, kandi ko biteguye gufasha abahanzi nyarwanda kubisobanukirwa. Umunyamabanga wa Leta muri Minisiteri y Urubyiruko n Iterambere ry Ubuhanzi Sandrine Umutoni, asaba abahanzi kwiyandikisha bakazitabira iyi nama, kuko bazayungukiramo byinshi. Ati:  Ni amahirwe menshi cyane ku bahanzi bacu, ni ukuvuga ngo ubu turimo kubamenyesha ko bitakiri ngombwa ko umenyekana hanze y u Rwanda kuko wagiye gushaka ayo mahirwe oya, ayo mahirwe yabizaniye, icyo basabwe ni ukwiyandikisha ku rubuga rwabugenewe.  Yongeraho ati:  Niba uri umuhanzi ngwino witabire ibyo biganiro, umenye icyo usabwa kugira ngo ugere ku rwego rwisumbuyeho, kandi abazayitabira bagomba kumva ko bazaba baje guhatana bakagaragaza ko mu Rwanda naho hari impano kandi ishobora gukundwa, kuko hazaba hari n abandi bahanzi b ahandi, guhatana ni ngombwa ukerekana ko ushoboye.  Iyi nama izamara iminsi itatu, uhereye tariki 14-16 Ugushyingo 2024, ikazabera muri Convetion Center na Mundi Center, ikazaba ihuje abahanzi 20 bavuye mu bihugu bisaga 15 by Afurika, ikazanaherekezwa n ibitaramo. Mu bahanzi bo mu Rwanda bamaze kwiyandikisha harimo Uncle Austin, Ariel Wayz, Busahari, Ish Kevin n abandi. Inama ya Access Music in Africa imaze kubera mu bihugu bitandukanye birimo Kenya, Ghana, Afurika y Epfo n ahandi akaba ari bwo bwa mbere  igiye kubera mu Rwanda.
