link901: Mu bushakashatsi bwakozwe na Minisiteri y Uburezi mu 2022, bwagaragaje ko mu bantu babajijwe barimo; abana, ababyeyi n abarezi bagaragaje ko ibibazo byagaragajwe birenga 80% bituma abana bata ishuri ahanini bituruka mu miryango. Umuyobozi Mukuru ushinzwe Politiki n Igenamigambi  muri Minisiteri y Uburezi, Rose Baguma agaragaza ko ikibazo cy abana bata ishuri ari ikibazo gikomeye cyane kandi gihangayikishije igihugu muri rusange kandi impamvu ahanini zituruka ku bibazo byo mu miryango. Baguma ubwo yari mu nama rusange y Inama y Igihugu y Abagore yagaragaje ko mu bushakashatsi bwa MINEDUC bwa 2022, bwagaragaje ko mu bantu babajijwe barimo abana n abarezi bwerekanye ko ibibazo birenga 80% bituma abana bata ishuri biva mu miryango. Ati:  Iyo urebye impamvu batubwira zituma abana bata ishuri hari ubushakashatsi twakoze mu 2022 tugenda dushyira mu byiciro impamvu abana bata ishuri, icyiciro cya mbere cyabaye impamvu zituruka ku miryango. Hakaba n impamvu zituruka ku ishuri ku bucucike cyangwa abarimu batigisha neza, hakaba impamvu bwite zituruka ku banyeshuri n izindi zitandukanye. Ariko abarenga 80% twabajije harimo abayebyi, abana bataye ishuri n abarimu bagaragaje ko impamvu zituma abana bata ishuri ari izo mu miryango.  Muri raporo ya 2022 Minisiteri y Uburezi, (MINEDUC) n Ishami ry Umuryango w Abibumbye ryita ku bana(UNICEF),  byagaragaje ko mu 2019 abana b abahungu bafite nibura imyaka 12,  abagera kuri 13.4% bataye ishuri mu gihe abakobwa ari 5.2%. Uko imyaka y umwana yigira hejuru imibare igenda ihinduka kuko abakobwa bageze mu mashuri yisumbuye bata amashuri cyane ugereranyije n abahungu. Umubare w abana bavuye mu mashuri abanza wavuye kuri 7.8% ugera ku 9.5% mu mwaka wa 2020-2021. Mu ibarurishamibare ryo mu 2022 rya  National Center for Education Statistics  ryagaragaje ko hari miliyoni 2.1 z abana bataye  ishuri bari  hagati y imyaka 16 na 24, ariko nanone rigaragaza ko uwo mubare wagabanyutse ukava kuri 7% mu 2012 ukagera kuri 5.3% mu 2022. Umuyobozi Mukuru ushinzwe Politiki n Igenamigambi  muri Minisiteri y Uburezi, Rose Baguma yongeyeho  kuba abana bata ishuri bituma 59% bari mu bigo ngororamuco batarangije amashuri abanza. Ati:  Ibi bitera ibibazo bikomeye cyane iyo abana bataye ishuri twarebye imibare iri mu bigo by Inzererezi aho  mu myaka icumi ishize hariyo abana bari munsi y imyaka 18 barenga ibihumbi 40 ubwo  8% bari munsi y imyaka 18. Iyo turebye mu bigo Ngororamuco abarimo ubu ngubu 59% ntabwo bigeze barangiza amashuri abanza . Rose Baguma avuga ko iki ari igihombo ku gihugu bityo hakenewe uruhare rw ababyeyi bakita ku burere n uburezi bw abana babo kandi amakimbirane n ibindi bibazo hagati yabo ntibibe imbogamizi ku buzima bw umwana.
link902: Inkubi y umuyaga yasambuye igikoni cy ishuri ribanza rya Gisozi, ubuyobozi bukaba buhangayikishijijwe n ukuntu abanyeshuri bari burye. Iryo shuri rya Gisozi riherereye mu Murenge wa Muganza mu Karere ka Rusizi ryigaho Abanyeshuri 969 inkubi y umuyaga yabasenyeye igikoni, mu mvura yaguye ku wa Kabiri tariki ya 1 Ukwakira. Ni ishuri Itorero ry Abangilikani ry u Rwanda Diyoseze ya Cyangugu ( EAR/Diyoseze ya Cyangugu) rifatanyamo na Leta ku bw amasezerano. Acidikoni Nemeyimana Azaria, yabwiye Imvaho Nshya ko mu ma saa munani z amanywa, mu mvura nyinshi yagwaga ku wa Kabiri tariki ya mbere Ukwakira 2024, igisenge cyose cy igikoni gitekerwamo ibigaburirwa abanyeshuri cyagurutse, kirenga ishuri kigwa ku nzu y umuturage muri metero 50 uvuye ku ishuri nabwo ari igiti kigitangiriye. Ati:  Ni ikibazo gikomeye cyane kuko nubwo twabaye tuhatekeye kuko haramutse umucyo , imvura iguye abana ntibaba bakiriye kuko tutabona aho dutekera. Gutekera abana 969 hanze ntibyoroshye ni yo mpamvu dusaba ubutabazi bwihuse.  Anavuga ko uyu muturage igisenge cyabo cyasenyeye inzu na we abatugirije avuga ko bagomba kumwubakira kuko ntaho afite arara mu gihe hasenyutse icyumba yararagamo, agasaba Akarere kubafasha ngo harebwe ko nuwo muturage yasanirwa inzu ye n abana bagatekerwa ahameze neza hasukuye. Niyonsaba Jean de Dieu wasenyewe inzu n icyo gisenge,amabati 7 y icyumba yararagamo agashwanyagurika n icyumba cyose kikangirika,yabwiye Imvaho Nshya ko yaraye muri salo, ahagaze afite ubwoba ko inzu yose yamugwaho n umuryango kuko isa n iyanyeganyeze yose. Ati:  Mfite umugore n abana 3 ubu tumeze nk abari hanze. Inzu yasenyutse umugore wanjye ayirimo n uruhinja rw amezi 7 arwana no kurusohora bajya kugama mu baturanyi, agaruka yahise ariko aho icyo gisege cyaguye hangiritse bikomeye, ngasaba ubuyobozi bwa ririya shuri cyangwa Leta kongera kunyubakira nkabona aho ndaza umuryango.  Umuyobozi w Akarere ka Rusizi wungirije ushinzwe imibereho myiza y abaturage, Dukuzumuremyi Anne-Marie yabwiye Imvaho Nshya ko abakozi babishinzwe bagiye kureba uko bimeze ngo barebe ibikenewe byose. Ati  Nibamara kubibarura byose turasaba ubufasha muri Minisiteri y Ibikorwa by Ubutabazi ( MINEMA), twizeye ko turi bububone byihuse.  Yasabye abayobozi b ibigo by amashuri kuzirika neza ibisenge aho bitameze neza muri ibi bihe by imvura yatangiye kugwa bigaragara ko inarimo umuyaga mwinshi kugira ngo ibibazo nk ibi bitaba henshi.
link903: Bamwe mu babyeyi bo mu Murenge wa Mwendo barerera ku kigo cy ishuri cya GS Mwendo mu Karere ka Ruhango, barashima gahunda nzamurabushobozi, yatumye abana babo bari batsinzwe, babasha kwimukira mu yindi myaka. Nshamihigo Leonard avuga ko afite umwana kuri ubu wiga mu mwaka wa gatatu w amashuri abanza, wimutse biturutse kuri gahunda nzamurabushobozi kuko ubusanzwe yari yagize amanota make atari kumwemerera kwimukira mu wa gatatu. Ati:  Ndashimira ubuyobozi bwashyizeho gahunda nzamurabushobozi, kubera ko iyo itabaho umwana wanjye ntabwo aba yarimukiye mu mwaka wa gatatu w amashuri abanza, kuko ubusanzwe ibizamini byo mu mwaka wa kabiri yigagamo, byari byamusize afite amanota ataramwemereraga kwimuka ahubwo yari gusibira.  Nyirakamana Joselyne na we ni umubyeyi wo mu Murenge wa Mwendo mu Karere ka Ruhango, avuga ko gahunda nzamurabushobozi yatumye nawe agira uruhare mu kwita ku myigire y umwana we bituma adasibira mu mwaka wa kabiri kubera ko yari yatsinzwe. Ati:  Ubusanzwe ntabwo nitaga ku myigire y umwana wanjye. Ariko nyuma yo gushyirwa muri gahunda nzamurabushobozi, kubera ko yari yatsinzwe nafashe intego yo kujya mujyana ku ishuri nkamuherekeza nagera mu rugo nkamusubiriramo, amasomo ku buryo ubu yabashije kwimuka abikesha iyi gahunda nzamurabushobozi, ndetse nanjye ikaba yarankebuye nkibuka kujya nita ku myigire y umwana wanjye.  Tuyisenge Theogene umuyobozi w ishuri rya G.S Mwendo avuga ko gahunda nzamurabushobozi yagize akamaro. Ati:  Ni byo rwose gahunda nzamurabushobozi ifite akamaro cyane kuko yadufashije ku kigo nyoboye, abanyeshuri 35 bangana na 38,5% babashije kwimuka mu 110 bari bayitabiriye, ku buryo iramutse igumyeho byafasha abanyeshuri baba bafite intege nke mu masomo. Mugabe Aimable umuyobozi w ishami rishinzwe uburezi mu Karere ka Ruhango, avuga ko kubera gahunda nzamurabushobozi Abanyeshuri bangana na 69% bagombaga gusibira babashije kwimuka. Ati:  Gahunda nzamurabushobozi mu Karere kacu ka Ruhango, yaradufashije cyane kuko mu banyeshuri bari bafite intege nke mu masomo bari mu nzira zo gusibira, yatumye babasha kuzamuka ku buryo 69% byabo mu Karere kose babashije kwimuka. Ahubwo jye ndashishikariza abanyeshuri n ababyeyi kuyigira iyabo.  Mugabe avuga ko impamvu iyi gahunda nzamurabushobozi yagize akamaro ku banyeshuri, bigaragazwa n imibare y abanyeshuri bayitabiriye. Mu Karere ka Ruhango Abanyeshuri bigaga mu wa mbere n uwa kabiri w amashuri abanza mu mwaka ushize w amashuri wa 2023-2024, bari batsinzwe banganaga na 7 971, bitabiriye gahunda nzamurabushobozi, hanyuma abagera ku 5 517 ibasha kubafasha kuzamura amanota agera ku cya kabiri batari bafite babasha kwimuka, ari na bo bangana na 69%.
link904: Mu isoko rya Rwesero riri mu Murenge wa Kagano, Akarere ka Nyamasheke, hafatiwe abana 22 bo mu mashuri abanza bari basibye ishuri biyizira mu isoko, bamwe bahaje gukorera amafaranga abandi baje batwaje ababyeyi babo imyaka baje kugurisha, bamwe mu babyeyi babeshya ko bari baje kubagurira ibikoresho by ishuri. Ni igikorwa cyakozwe ku wa Kabiri tariki ya 24 Nzeri 2024 ku bufatanye n urubyiruko rw abakorerabushake, ubuyobozi n inzego z umutekano, nyuma y aho bigaragariye ko hari abana benshi batangiye gusiba ishuri kandi bikiri mu ntangiriro bakiyizira mu isoko. Umwe muri urwo rubyiruko rw abakorerabushake yabwiye Imvaho Nshya ko muri aba bana hari ababa baje ababyeyi babo batabizi, bazi ko bagiye kwiga, kuko baba bagiye bambaye imyenda y ishuri banafite amakayi mu bikapu, bagera mu nzira bakayikuramo bakaza mu isoko kwikorerera abantu ibyo bahashye cyangwa kubasigariraho ngo bahahe ibindi, bakabaha igiceri cy amafaranga 100. Icyo gihe ngo abayobozi ku mashuri baba babona abo bana basibye, ababyeyi bazi ko biga, abana bibereye mu masoko, ikibabaje kikaba ko iyo bidakurikiraniwe hafi hakiri kare, abayobozi b amashuri ntibagaragaze ko abana basibye ngo bafatanye n ababyeyi gushakisha aho bari, abana birundurira muri izo ngeso, bumva ari amafaranga bakorera bikazarangira amashuri bayataye. Ati:  Icyo twasanze kibabaje cyane  uyu munsi, ni uko hari abari kumwe n ababyeyi babo baje babatwaje ibyo bazanye kugurisha bari bunabatwaze ibyo bahaha, bamwe mu babyeyi bakavuga ko bari baje kubashakira ibikoresho by ishuri kandi ubona ko baba bishakira ko babatwaza, ibyo kwiga kw abana biba bisa nk aho ntacyo bibabwiye.  Mugenzi we bafatanyaga na we yatangarije Imvaho Nshya ko ioi ngeso yacika habayeho ubufatanye busesuye n ababyeyi, abayobozi b amashuri n ubuyobozi, abakoresha abana imirimo y inyungu zabo bwite, bazi ko bagombye kuba bari mu mashuri, nyamara ababo batayasibye baba bakwiye guhanwa by intangarugero, bagacibwa amande afatika kimwe n ababyeyi basibya abana nkana. Ati:  Abayobozi b amashuri badakurikirana ngo bamenye abana basibye, bakurikirane mu miryango babaze impamvu, baba bakwiye gukeburwa byaba ngombwa bagahanwa. Bitabaye ibyo mu minsi iri imbere nkurikije uko nabibonye, uzajya usanga abana bibereye mu isoko aho kujya ku ishuri.  Avuga ko iyo bikomeje bityo ari bwo usanga bamwe mu bana bageze aho bakanga ishuri burundu bagahinduka za mayibobo n abajura mu masoko no mu ngo. Asanga umukwabu nk uyu ukwiye guhoraho n ibihano ku babyeyi basibya abana ishuri nkana bigatangwa, kuko bitabaye ibyo ireme ry uburezi ryaba rihazaharira. Umunyamabanga Nshingwabikorwa w Umurenge wa Kagano, Uwimana Damas avuga ko bikozwe amashuri agitangira ngo harebwe koko abana basiba aho baba bari. Ati:  Ikibi kirimo ni uko umwana watangiye gusiba ishuri akajya gukorera amafaranga mu isoko birangira aritaye akibera uwo muri iryo soko, cyane cyane iyo abishyigikiwemo n ababyeyi.  Umwana aba agomba kwiga amasaha yose ya ngombwa n iminsi yose, ibikoresho bikagurwa n ababyeyi bakabizanira abana, umwana ntakwiriye kwirizwa mu isoko ngo yagiye kugura cyangwa kugurirwa ibikoresho by ishuri.  Yavuze ko mu ntangiriro nk uku nta bihano baha ababyeyi nk abo, babigisha gusa abana bakoherezwa ku ishuri, ariko ko iyo bikomeje ababyeyi bahanwa. Abakoresha abana bazi ko biga bo iyo bafashe bacibwa amande, abana bakigishwa ibyiza by ishuri kuruta gukorera amafaranga bakiri bato. Ibikorwa nk ibi bizakomeza.
link905: Ishuri rya Ntare Louisenlund School (NLS) riherereye mu Karere ka Bugesera, ryatangijwe ku mugaragaro kuri uyu wa Mbere tariki ya 23 Nzeri 2024. Ku ikubitiro, abana basaga 120 batsinze neza ibizamini bya Leta bisoza amashuri abanza bya 2023-2024 ni bo ryatangiye kwakirwa. Ishuri rya NLS ryakomotse ku Ishuri Ryisumbuye rya Ntare School ryo muri Uganda ryizemo Perezida Kagame na Museveni wa Uganda. Abo ba Perezida bombi bashimiwe ku gitekerezo cyiza cyo gushinga iryo shuri kuko ryitezweho kuba umusingi w uburezi bufite ireme muri Afurika. Abo bana batangiye kuryigamo, bavuga batewe ishema no kwiga muri iri shuri ndetse bakaba bariyemeje kuzatanga umusanzu wabo utajegajega mu kubera Igihugu ibisubizo cyifuza kugeraho mu bihe biri imbere. Iki kigo cya Ntare Louisenlund School, gifite gahunda yo kwigisha amasomo y Ubumenyi n Ikoranabuhanga yo ku rwego rwo hejuru mu Karere k Afurika y Iburasirazuba. Ni amasomo azajya atangwa hifashishijwe integanyanyigisho iha abanyeshuri uburyo bwo kwiga bashyira mu bikorwa imishinga isubiza ibibazo biriho. Ntare Louisenlund School igambiriye gutegura urubyiruko ruharanira gushaka ibisubizo binyuze mu bushakashatsi. Ni ishuri rifite za laboratwari zigezweho zorohereza abanyeshuri kongera ubushakashatsi, gukora amagerageza no guhanga ibishya.
link906: Mu ntangiriro z umwaka w amashuri hari abanyeshuri bavuga ko batahawe ibigo basabye kwigaho, hakaba hari ibyabitera harimo kuba imyanya mu bigo bicumbikira abanyeshuri ari mike kuko ingana na 7%, abanyeshuri basaba ibigo bimwe kandi ari benshi, amanota afatirwaho n aho amashami asabwa aherereye n ibindi. Abanyeshuri bashyirwa mu mashuri hakurikijwe amanota bagize hakanarebwa ku bigo basabye n amashami. Imyanya ihari y abashobora kwiga bacumbikirwa mu bigo ni mike ugereranyije n abayisaba, aho ingana na 7%. Umunyamabanga wa Leta muri Minisiteri y Uburezi, Irere Claudetete yavuze ko abana batsinda bagasaba ibigo, hari ubwo badashyirwa aho basabye bitewe nuko imyanya ari mike kandi bikanashingira ku manota umunyeshuri aba yagize kimwe n uko usanga abanyeshuri hari ibigo basaba cyabne bakabihuriraho ari benshi. Yagize ati:  Urugero dufite abana batsinze neza 19 5000 dufite imyanya mu wa mbere ingana na 17 000 none abo dushobora gucumbikira ntibagera kuri bose kuko 7% gusa ni bo dushobora gucumbikira.  Mu itangira ry amashuri usanga hari abanyeshuri batabonye ibigo basabye, ababyeyi na bo ntibabyumve, ariko biterwa n uko imyanaya ihari ari muke ugereranyije n abanyeshuri baba bahasabye imyanya. Irere yagarutse ku kibazo cyo kuba umunyeshuri adahabwa ikigo yasabye, asobanura ko basaba ikigo kimwe ari benshi kimwe mu bituma hari abahabwa ku bigo byitwa ko batasabye kuko hanashingirwa ku manota baba babonye. Ati:  Ibigo bashima ntibigera no ku 4 000. Usanga hari ibigo babyiganira, aho ni ho ipfundo riri. [ .] urugero Lycee de Kigali yasabwe n abanana bagera mu 11 000 kandi ifite imyanya 72. GSOB na yo yasabwe n abanyeshuri 12 000 kandi icyo kigo gifite imyana 120. Abajyayo hafatirwa ku inota fatizo, tuti turakurikiza amanota tukabamanukura uko ari 120.  Ku kibazo cy uko uyu mwaka hagaragaye umunyeshuri wahawe kwiga mu ishami kandi ataratsinze amasomo y ishami agiye kwigamo, Umunyamabanga wa Leta muri MINEDUC yagize icyo abivugaho. Yagize ati:  Abanyeshuri bahawe kwiga ibyo batatsinze; byabaye mu duce 3 gusa, ndetse n umubare w abanyehsuri byabayeho urazwi. Hafatirwa ariko tugomba no kureba ibyo bigo ibyo ari byo, ariko umwaka utaha tuzareba neza ko nta mwana wahabwa ibyo atatsinze neza. Ikibazo nyamukuru ntekereza ko dukeneye kubwira abantu ni uko ibigo by amashuri bifuza babihuriraho.  Umunyamabanga wa Leta muri MINEDUC yakomeje avuga ko hari abasaba guhindurirwa kubera impamvu zitandukanye. AtI:  Amanota amaze kujya ahagaragara abaje kubaza cyangwa batishimye bageze kuri 12%, tugenda twitegereza abenshi barasaba guhindurirwa amashami (combinaison), undi yashyizwe mu yacumbika kandi ashaka kwiga ataha, uwahawe kwiga siyanse kandi ashaka imyuga, urwara ukenera kwiga hafi.  Yongeyeho ati:  Urugero Muhoza- Musanze amashuri 3 yose yigisha siyanse, iyo dutanga imyanya dukoresha impuzandengo y amasomo ni yo twifashisha, mu buryo bwo gushyira mu myanya abiga bataha, kuko yagize amanota amwemerera gutsinda, ako gace atuyemo nta rindi shuri rihari kandi agomba kwiga ataha, turacyabirebaho.  Yakomeje avuga ko uburyo amanota abarwamo bigaragara ko hagombye kuba harakozwe akazi kisumbuyeho.
link907: Mu myaka 4 ishize, byagaragaye ko kugaburira abana ku ishuri byagabnyijeho 4% umubare w abana bataga ishuri. Byatangajwe mu kiganiro cyatambutse kuri RBA kuri uyu wa Gatandatu tariki ya 21 Nzeri 2024 cyavugaga ku burezi cyagarutse ku ngingo zitandukanye harimo kugaburira abana, guhabwa imyanya mu mashuri, guha akazi abarimu, guhinduranya ibigo, integanyanyigisho n ibindi Umunyamabanga wa Leta muri Minisiteri y Uburezi, Irere Claudette yavuze ko kuva gahunda yo kugaburira abana ku ishuri yatangizwa, abata ishuri mu mashuri abanza baragabanyutse. Yagize ati  Mu myaka 4 ishize, twari dufite abagera ku 10% by abata amashuri, ariko tumaze kubona ko uyu mubare ugabanyuka, ugeze kuri 6% n ibindi bice.  Leta itanga nkunganire mu kugaburira abana, ndetse ku buryo byageze ku rwego amafunguro ubu asigaye agurirwa hamwe. Muri uyu mwaka, ibiribwa bibikika bigurirwa ku rwego rw Akarere, bikishyurwa na Leta. Akarere ari ko gahaha ibiribwa hanyuma kakabikwirakwiza mu bigo by amashuri. Amafaranga umubyeyi yishyura ku gihembwe mu ishuri ry inshuke n abanza ni amafaranga y u Rwanda 975, naho ku munyeshuri wiga ataha mu mashuri yisumbuye ni amafaranga y u Rwanda 19 500  ku gihembwe mu gihe uwiga aba mu kigo mu yisumbuye atagomba kurenza amafaranga y u Rwanda 85 000. Guverinoma y u Rwanda yongereye ingengo y imari itanga nka nkunganire muri gahunda yo kugaburira abana ku ishuri aho yavuye kuri miliyari 6 Frw mu 2017/2018 igera kuri miliyari 90 Frw mu 2023/2024, ni izamuka ringana na 15% mu myaka irindwi ishize. Iyi mibare yagarutsweho na Minisitiri w Intebe Dr. Edouard Ngirente muri  Mata 2024, ubwo yagezaga ku Nteko Ishinga Amategeko, Imitwe yombi, ibyagezweho na Guverinoma mu kunoza ireme ry uburezi mu byiciro byose mu myaka irindwi, ni ukuvuga hagati ya 2017-2024. Ingengo y imari yunganira gahunda yo kugaburira abana ku ishuri yazamutse kuko n abanyeshuri biyongereye. Abiga mu mashuri abanza bavuye kuri 2.500.000 mu 2017 bagera kuri 2.800.000 mu 2023 mu gihe abo mu mashuri yisumbuye bavuye ku 531.377 mu 2017 bagera kuri 729.998 mu 2023. Amafaranga Leta ishyira muri gahunda yo kugaburira abana ku ishuri yavuye kuri miliyari 43,5 z amafaranga y u Rwanda mu 2021/2022, agera kuri miliyari 90 z amafaranga y u Rwanda mu 2023/2024 naho umubare w abana bagaburirwa ku ishuri wavuye ku 600.000 mu 2015, ugera hafi kuri miliyoni enye muri uyu mwaka.
link908: Minisiteri y Uburezi (MINEDUC) yatangaje ko igiye kujya iganira n ababyeyi b abanyeshuri, bagamije gushakira umuti ibibazo bigaragara mu burezi. Byakomejweho mu kiganiro Minisitiri Mushya w Uburezi, Nsengimana Joseph n Umunyamabanga wa Leta muri iyo Minisiteri Irere Claudette bagiranye na RBA, kuri uyu wa Gatandatu tariki ya 21 Nzeri 2024. Minisitiri Nsengimana ati:  Kimwe mu byo twiyemeje ni uko dushaka kuganiriza ababyeyi n abarimu, abanyeshuri, Abanyarwanda muri rusange kuko inshingano y uburezi ni iyacu twese. Tugomba kuganira tukumva ibintu kimwe. Turashaka ko baduha ibitekerezo byabo kugira ngo  n ingamba tuzafata zizabashimishe kandi zigirire inyungu abanyeshuri, ari na bo bana bacu.  Minisitiri Nsengimana yavuze ko ubusanzwe hatangazwa ibizakorwa mu burezi hatangwaga amatangazo gusa agenewe ababyeyi ariko akavuga ko ibyo bidahagije. Ati:  Minisiteri yandikaga amatangazo ikayashyira ku mbuga nkoranyambaga, ikayashyira no kuri za Radio, agenewe ababyeyi, ariko turabona ko ibyo bidahagije. Turimo gushaka ubundi buryo bwo kubaganiriza yenda twifashishe nko ku Mirenge, habeho ibiganiro bishingiye ku burezi kugira ngo ababyeyi babashe gutanga ibitekerezo byabo babihe Minisiteri y Uburezi na yo ibishyire mu bikorwa.  Yongeyeho ati:  Turashaka ko ibyo turimo guteganya gukora tuzajya tubigeza ku babyeyi, bakatubwira icyo babitekerezaho mbere y uko bikorwa, babaza ibisobonura byose bakeneye kugira ngo ingamba nizijya gufatwa bazabe bazizi. Simvuze ko buri muntu wese azanyurwa n ingamba tugiye gufata ariko azazigaye azumva n impamvu yazo.  Uwo muyobozi yavuze ko ibitekerezo byose bizakirwa ariko bizicara, basuzume ibiri ngombwa abe ari byo bishyirwa mu bikorwa. Nsengimana yumvikanishije ko ubusanzwe Minisiteri yasaga nibwira ababyeyi ariko ababyeyi ntibabone uko batanga ibitekerezo mu bwisanzure. Ati:  Ababyeyi baravuze ariko bakoresheje imbuga nkoranyambaga cyangwa bahamagaye kuri Radiyo bati  ariko ntabwo twishimye.  Ibyo ntabwo ari ukuganira. Icyo dushaka ni ukuganira hagati yacu na bo. Uwo muyobozi yavuze ko ibitekerezo byose bizakirwa ariko bizicara basuzume ibiri ngombwa ari byo bishyirwa mu bikorwa. Turashaka noneho kuganira imbonankubone kugira ngo batubwire ibyo bifuza tubabwire ibishoboka n impamvu yabyo noneho dufatanye mu kurera abana bacu.  Muri bimwe biherutse kwinubirwa n ababyeyi ni uko hari abana b abanyeshuri batsinze ibizamini bya Leta bagahabwa kwiga mu bigo bya kure, bikagora ababyeyi kuboherezayo. Benshi bagiye ku kigo cy Igihugu gishinzwe Ubugenzuzi bw Amashuri n Ibizamini(NESA) kugira ngo bahindurirwe.
link909: Minisitiri w Intebe, Dr Ngirente Edouard yavuze ko kaminuza y Ubuhinzi n Ubworozi butangiza ibidukikije, RICA, ikomeje gufasha u Rwanda guteza imbere ubuhinzi b umwuga mu gushyigikira icyerekezo 2050. Yabigarutseho kuri uyu wa Gatanu tariki ya 20 Nzeri 2024, ubwo yayoboraga umuhango wo guha impamyabumenyi abanyeshuri 81 barangije mu Ishuri Rikuru ry Ubuhinzi n Ubworozi butangiza ibidukikije (RICA). Dr Ngirente yashimiye inshuti y u Rwanda, Howard Graham Buffett washinze ishuri rya RICA, ashimangira ko rifasha mu iterambere ry ubuhinzi bw u Rwanda, mu cyerekezo 2050. Ati:  Duha agaciro umusanzu wanyu ukomeye mu guteza imbere ubuhinzi, ni ingenzi mu kuzamura umusaruro mbumbe w Igihugu cyacu, kandi ni inzira iboneye yo kugabanya ubukene.  Yongeyeho ati:  Akamaro ko kubungabunga ubuhinzi, hagamije kugera ku ntego z iterambere rirambye. U Rwanda rukomeje gushyira imbaraga mu guteza imbere ibikorwa ngiro mu buhinzi hagamijwe kwihaza mu biribwa, no kubona umusaruro uhagije. Mu by ukuri ntabwo twazagera ku cyerekezo 2050, tutubatse urwego rw ubuhinzi rugezweho rufatiye runini kugera ku kwihaza mu biribwa, ndetse no kuzamura ubukungu bw u Rwanda.  Minisitiri w Intebe, Dr Ngirente yasabye abanyeshuri barangije muri kaminuza ya RICA, ko ubumenyi bahawe bakwiye kububyaza umusaruro bateza imbere ubuhinzi kandi ko byagaraye ko batangiye kubigaragaza. Ati:  Mwize siyansi zose zigana ku buhinzi, mwiga no kuzikoresha mu buhinzi zigenewe. Ntabwo mwize siyansi zo muri Laboratwari gusa ahubwo mwize kuzishyira mu bikorwa, ni icyo Guverinoma yabifuzagaho kandi mwarabitweretse.  Dr Ngirente yashimiye ababyeyi bafashije abo banyeshuri kwiga muri iri shuri ry icyitegererezo cya RICA, kuko abaryizemo bagiye gutanga umusanzu ukomeye mu guteza imbere ubuhinzi. Umuyobozi wa RICA, Dr. Ron Rosati, yabwiye abarangije amasomo ko ubu batakiri aba RICA ahubwo babaye abagomba gushyira mu bikorwa ibyo bize mu kuzana impinduka zifuzwa mu buhinzi n ubworozi bwo mu Rwanda, Afurika no hanze yaho. Ati  Uyu ni umunsi wo gushimirwa umurava, umuhate n ibyo mwigomwe muri iyi myaka itatu ishize. Ni umunsi wo gusoza urugendo rwanyu nk abanyeshuri, ukaba intangiriro ry impinduka nziza mugiye kuzana mu Isi.  Umunyeshuri urangije muri RICA, Mugisha Danny, yashimiye Perezida Kagame na Haward Buffet, babahaye amahirwe yo kwiga muri iryo shuri. Yashimiye kandi umuryango wa RICA muri rusange ku bwo kwitanga bakabaha amasomo ndetse n abafatanyabikorwa babahaye ubumenyi mu imenyereza mwuga. Yibukije bagenzi be ko basoje amasomo kandi ko ari igihe cyo gushyira mu bikorwa ibyo bize aho yavuze ko byinshi baje batabizi none ubu babaye abanyamwuga muri byo. Yagize ati:  Tugitangira twatinyaga inka, ariko ubu benshi babasha no kuzikama. Reka tugende ibyo twigishijwe byose tubigaragaze kandi twizeye ko tuzabigeraho . Iyi Kaminuza mpuzamahanga ya RICA, ifite umwihariko wo kuba ari yo ya mbere muri Afurika yigisha ubumenyi ngiro mu by ubuhinzi n ubworozi bubungabunga ubutaka n ibidukikije muri rusange. Icyiciro cya mbere cy abanyeshuri 81 muri 250 baryigamo ni bo barangije amasomo yabo. Kaminuza ya RICA abayigamo babasha kurangiza amasomo yabo bakoresha ikoranabuhanga rigezweho mu buhinzi n ubworozi, bigakorwa hatangijwe ibidukikije, ikaba yarashinzwe ku bufatanye bwa Guverinoma y u Rwanda n Umuryango Howard G. Foundation. Abanyeshuri bemerewe kwiga muri RICA bahabwa buruse y ubuntu y imyaka itatu, ikubiyemo amafaranga y ishuri, ubwishingizi bw ubuzima, aho kuba n amafunguro. Howard G. Buffet, ni we wateye inkunga umushinga wo gushinga iri shuri ry icyitegererezo mu buhinzi n ubworozi, riri ku rwego mpuzamahanga, aho yatanze miliyoni 87.6 z Amadolari y Amerika, agenewe kubaka iryo shuri n ibikorwa byaryo mu myaka itanu, ndetse yongeraho izindi miliyoni 40 z amadolari y Amerika yo kurifasha. Umuryango wa Buffett Foundation, usanzwe ugira uruhare mu buhinzi mu Rwanda, aho mu 2015 wiyemeje gushora miliyoni 500 z Amadolari mu bikorwa bigamije guteza imbere ubuhinzi mu Rwanda. Kaminuza ya RICA iri ku butaka bwa hegitari zisaga 1 300 aho igice kinini cyabwo ari imirima ari nayo abanyeshuri bigiraho.
link910: Guverinoma y u Rwanda na Ambadasade ya Leta Zunze Ubumwe z Amerika (USA) batangije umushinga wa miliyari 8 z Amafaranga y u Rwanda (Miliyoni 6 z Amadolari y Amerika) y inkunga ya USA yemereye u Rwanda azashorwa mu mushinga wo kunoza imyandikire y ibitabo bikenewe mu mashuri yo mu Rwanda. Ni umushinga watangijwe kuri uyu wa Kabiri tariki ya 18 Nzeri 2024, uzamara imyaka itatu, ukazanyuzwa mu mushinga wa USAID-Ibitabo Kuri Twese (IKT), uterwa inkunga n ikigega Mpuzamahanga cy Iterambere cya USA (USAID). Umuyobozi Mukuru wa IKT, Senzeyi Yedidiya, yavuze ko uwo mushinga ugamije kubakira ubushobozi abakora mu bwanditsi bw ibitabo ndetse no kongera ibikoresho birimo imashini zo kwandika no gusohora ibitabo ndetse no gukaza ingamba mu gukurikirana ikoreshwa ryabyo. Yagize ati:  Muri uyu mushinga wa miliyoni 6 z amadolari y Amerika, tuzafatanya mu kongerera ubushobozi abakora mu bwanditsi bw ibitabo, mu buryo bwo kubikwirakwiza ndetse no gukurikirana niba aho byoherejwe byagezeyo. Kuko ubu hari imbogamizi z uko niba ibitabo byoherejwe ku mashuri ntabwo habaho kugenzura niba byageze aho byagombaga kugezwa.  Senzeyi avuga ko uwo mushinga uzafasha mu kongera imashini zifunika ibitabo (binding) kuko kugeza ubu mu Rwanda hari imashini imwe ibikora, mu ruganda rwandika rukanasohora ibitabo ((1000 Hills Printing and Packaging) ruherereye mu cyanya cy inganda i Masoro mu Karere ka Gasabo. Ambasaderi wa Leta Zunze Ubumwe z Amerika mu Rwanda Eric Kneedler yavuze ko gutera inkunga u Rwanda ari ugushyigikira gahunda yarwo yo guteza imbere urwego rw uburezi muri gahunda yo kwihutisha iterambere ry abaturage (NST2). Ati:  Umushinga ugamije gutera inkunga Guverinoma y u Rwanda muri gahunda yihaye yo guteza imbere urwego rw uburezi, izafasha mu gucapa no gusohora ibitabo, kubera ibikoresho by ibanze, twe nk abafatanyabikorwa ba Guverinoma na Minisiteri y Uburezi muri uyu mushinga wa miliyoni 6 z amadolari y Amerika (miliyari 8 z amafaranga y u Rwanda) bifasha kugera ku burezi bwifuzwa na Guveronama igere ku ntego yiyemeje  Iyo gahunda isanze u Rwanda rufite gahunda yo kunoza uburyo bwo gukwirakwiza ibitabo mu mashuri ku buryo yaba umunyeshuri, umurezi n umubyeyi babibona bitabagoye bityo bagafasha umunyeshuri gufata neza amasomo yiga. Umuyobozi Mukuru w Urwego rw Igihugu rushinzwe Uburezi bw Ibanze REB, Dr Nelson Mbarushimana yavuze ko uwo mushinga ugiye gufasha Guverinoma y u Rwanda kubona ibitabo byiza kandi bikenewe mu mashuri. Ati:  Dufite inshingano zo kwigisha abana b Abanyarwanda, ubutumwa mwarimu atanga mu ishuri bushimangirwa n ibyanditse mu bitabo. Iyo bibonetse umunyeshuri, umubyeyi n umwarimu bakabibona bigirira akamaro umunyeshuri.  Umunyeshuri arabikeneye kuko buri igitabo kiba kirimo inyandiko n amashusho bifasha kwibuka ibyo yize mu gihe kirekire. Yongeyeho ati:  USAID Ibitabo kuri Twese rero na Ambasade y Amerika turimo gukorana kugira ngo tuvugurure ku buryo igitabo gitangira gutegurwa, buriya tubona igitabo cyasohotse ariko buriya hari aho cyatangiriye gutegurwa, hari ibishyirwamo, noneho hagakurikiraho uburyo bijya mu masoko. Dufatanyije turimo kunoza inzira icyo gitabo kinyuramo kugira ngo kigere ku mugenerwabikorwa ari we munyeshuri, umwarimu ndetse n umubyeyi.  Abanditsi b ibitabo mu Rwanda baracyagaragaza imbogamizi z ibikoresho bakoresha bandika ibitabo bihenze, bituma n ubyanditse abisohora byagera ku isoko bigahenda. Icyakora USAID Ibitabo kuri Twese na REB bizeza ko muri uyu mushinga hazakorwa ibishoboka byose ibyo bikoresho bikaboneka kugira binagabanye igiciro cy ibitabo, bityo abo byagenewe babashe kubibona bihendutse.
link911: Abarimu 2,949 bigisha amateka mu mashuri yisumbuye mu Ntara y Iburengerazuba mu Turere twa Karongi, Nyamasheke, Rusizi, Rubavu na Rutsiro batangiye guhugurwa ku myigishirize y amateka y u Rwanda by umwihariko ya Jenoside yakorewe Abatutsi mu 1994. Amahugurwa arimo kubera mu Kigo cy Ubutore cya Nkumba mu Karere ka Burera mu Ntara y Amajyaruguru kuva ejo ku wa Mbere tariki 16 Nzeri akazarangira tariki 14 Ukwakira 2024 ahawe abarimu mu byiciro bitandatu. Ku ikubitiro icyiciro cya mbere cyatangiye amahugurwa cyitabiriwe n abarimu 410. Eric Uwitonze Mahoro, Umunyamabanga Uhoraho muri Minisiteri y Ubumwe bw Abanyarwanda n Inshingano Mboneragihugu (MINUBUMWE), yavuze ko amahugurwa agamije gufasha abarimu kurushaho kunoza imyigishirize y amateka yiganjemo aya Jenoside yakorewe Abatutsi. Yabigarutseho kuri uyu wa Kabiri tariki 17 Nzeri ubwo yatangizaga ku mugaragaro amahugurwa. Yasabye abayitabiriye kuyakurikira kuko ngo ari ingirakamaro. Yagize ati:  Ibyuho birahari byinshi mu myigishirize y amateka, ari nayo mpamvu mu bufatanye na MINEDUC na REB twashyizeho uburyo bwo guhugura abarimu bigisha amateka kuko byagaragaye ko hari ugutinya kuvuga ku mateka cyane cyane amateka ya Jenoside yakorewe Abatutsi.  Akomeza agira ati:  Bitewe n uko n abarimu ari abantu, hari ubwo usanga ayo mateka afite uko yamugizeho ingaruka, yagera kuri izo nyigisha ntiyigirire icyizere gihagije cyo gufungura ikiganiro ku banyeshuri, bitewe n izo ngaruka amateka yamugizeho.  Mahoro yavuze ko abaramu bazaganirizwa uko barenga ibikomere cyangwa ingaruka ayo mateka yagize ku muntu ku giti cye byumwihariko ajyanye na Jenoside yakorewe Abatutsi. Abarimu bazarushaho kumenya aho bakura amakuru mpamo no kumenya aho bakura imfashanyigisho zihagije zateganyijwe, hakazaba n umwanya wo gufasha abanyeshuri gusura inzibutso za Jenoside n ahandi hagaragara amateka ya Jonoside yakorewe Abatutsi. Bamwe mu barimu bavuga ko bigishaga amateka bayanyura hejuru kandi bakagiraga ikibazo cyo kutisanzura no kutigirira icyizere mu isomo ry amateka by umwihariko ku mateka ya Jenoside yakorewe Abatutsi mu Rwanda, hakiyongeraho n icyo gusubiza ibibazo bijyanye n amateka ya Jenoside babazwa n abanyeshuri. Emmanuel Phil mon Ndagijimana, umwarimu wo mu Karere ka Rutsiro yagize ati:  Ikintu cy ingenzi twiteze ni ububasha bwo guhangana n imbogamizi duhura nazo mu kwigisha amateka ya Jenoside yakorewe Abatutsi. Amateka y iki gihugu asa naho yagize ingaruka ku banyarwanda twese bituma bamwe mu barimu batinya, batisanzura mu gihe bigisha amateka ya Jenoside n amateka y igihugu muri rusange.  Yongeraho ati:  By umwihariko biturutse ku bibazo abarimu babazwa n abana bibagora ku byumva, binaturutse ku bikomere bafite ubwabo imbere mu ribo, ibyo bigatuma umwarimu atabasha gutanga isomo uko riri kandi mu murongo w igihugu tuba dukwiye kumenya neza aho twaturutse kugira ngo tubone guhanganira aho turi kugana, ni amahugurwa azadufasha kwirekura tukigisha amateka uko ari.  Nyirangirababyeyi Jacqueline umwarimu wo mu Karere ka Nyamasheke na we agira ati:  Abenshi mu barimu, bagera ku mateka ya Jenoside yakorewe Abatutsi bagataruka, bakayaca hejuru ahubwo bakigisha ibindi atari uko babuze umwanya, ahubwo bitewe n impamvu zitandukanye zirimo abagifite ibikomere batarakira ubwabo.  Ubuyobozi bw Ikigo cy igihugu gishinzwe guteza imbere uburezi (REB) buvuga ko ari ngombwa ko abarimu bahugurirwa integanyanyigisho nshya, mu gufasha abana kugira ubumenyi ku mateka y igihugu. Umuyobozi wa REB, Dr. Nelson Mbarushimana, yagize ati:  Mu nshingano zacu harimo guhugura abarimu, ni muri urwo rwego byabaye ngombwa ko aba barimu b amateka, bahabwa amahugurwa y umwihariko mu rwego rwo kubabwira ibyahindutse mu nteganyanyigisho kandi biganisha mu gutanga umucyo, no kubereka uburyo bayigisha bitabanganye kandi babohotse, kugira ngo bwa butumwa bujyanye n amateka butangwe neza n abana babashe kuyamenya kandi basubizwe n ibibazo bitandukanye bafite.  Muri aya mahugurwa, abarimu bazahabwa ibiganiro bibafasha gusobanukirwa amateka ya Jenoside mu buryo bwagutse. Amahugurwa yateguwe na Minisiteri y ubumwe bw abanyarwanda n inshingano mboneragihugu (MINUBUMWE) ku bufatanye na Minisiteri y uburezi (MINEDUC).
link912: Minisitiri w Uburezi mushya, Nsengimana Joseph yahererekanyije ububasha na Twagirayezu Gaspard asimbuye kuri uwo mwanya. Ni umuhango witabiriwe n Umunyamabanga wa Leta muri y Uburezi (MINEDUC), Irere Claudette n abayobozi bakuru b ibigo bishamikiye kuri Minisiteri y Uburezi. Minisitiri Joseph Nsengima yagizwe Minisitiri w Uburezi yari asanzwe ari  Umuyobozi w Ikigo  gishinzwe guteza imbere uburezi kuri bose binyuze mu ikoranabuhanga ( Mastercard Foundation). Mbere yo gukorana na Mastercard foundation, Joseph Nsengimana yakoraga mu kigo cy Abanyamerika cy ikoranabuhanga, Intel Corporation. Twagirayezu yagizwe Umuyobozi Mukuru w Urwego Rushinzwe Isanzure, yabaye Minisitiri w u Burezi muri Kanama 2023. Ni inshingano yahawe avuye ku mwanya w Umunyamabanga wa Leta muri MINEDUC, imirimo yatangiye muri Gashyantare 2020. Yakoze no mu Biro bya Perezida kuva mu Kwakira 2019 kugeza muri Gashyantare 2020, aho yari umusesenguzi ushinzwe ingamba na politiki. Kuva mu Kwakira 2014 kugeza muri Nzeri 2019 yari umusesenguzi ushinzwe ibijyanye n ihererekanywa ry ubumenyi n ikoranabuhanga mu Nama y Igihugu y Ubumenyi n Ikoranabuhanga, NCST. Ni imirimo yahawe avuye ku mwanya w umuhuzabikorwa w ibijyanye na siyansi muri Agahozo Shalom Youth Village, imirimo yakoze umwaka wose kuva mu Kwakira 2013. Yize amashuri yisumbuye kuva mu 2001-2007 kuri Petit Seminaire St. Pie X Nyundo, aho yigaga Ikiratini, Ibinyabuzima n Ubutabire. Kuva 2008 kugeza mu 2012, yize muri Oklahoma Christian University iherereye muri Leta Zunze Ubumwe z Amerika, aho yakuye impamyabumenyi y icyiciro cya kabiri cya kaminuza mu bya siyansi, by umwihariko mu bijyanye n amashanyarazi (Electrical/ Electronic Engineering). Iyo kaminuza kandi ni na yo yakomerejemo, ayikuramo impamyabumenyi y icyiciro cya gatatu cya kaminuza mu bijyanye n ayo masomo yari yarize mu cyiciro cya kabiri.
link913: Ibyumba by amashuri bitandatu n ubwiherero 13 byatwaye miriyoni 116 byubatswe mu Kagari ka Bushobora mu Murenge wa Remera, Akarere ka Gatsibo, bije ari igisubizo kubajyaga kwiga kure ndetse bikazanagabanya ubucucike bw abanyeshuri. Ni ibyumba by amashuri byubatswe ku bufatanye bw Akarere ka Gatsibo n abafatanyabukorwa. Aka gace byubatswemo abahatuye bavuga ko hari abana babo bigaga kure aho bakoraga ibilometero bitanu, bigatuma abakiri bato bananizwa n urugendo bamwe bakanacika intege zo gukomeza kujyayo. Muginga Silas agira ati:  Tunezejwe n aya mashuri meza twubakiwe. Njye mfite abana banjye babiri batangiye kwigira hano. Ubusanzwe bigaga kure bakaza barushye, yemwe baba mu gihe cy imvura rimwe na rimwe bagasiba. Ubu rero navuga ko ari ishimwe rikomeye kuko nta mwana wavuga ngo ntiyagiye kwiga kandi amashuri ari hafi yacu.  Urujeni Consolee, Umunyamabanga Nshingwabikorwa w Umurenge wa Remera, yabwiye Imvaho Nshya ko ibi byumba by amashuri bungutse bizatuma abana bahinira hafi ariko ngo bikazanaba n igisubuzo ku rindi shuri bajyaga kwigaho kuko ubucucike bwari hejuru. Ati:  Uretse kuba abanyeshuri ba Bushobora bagiye kujya bagerera ku ishuri ku gihe, kubona ibindi byumba by amashuri hano biratuma aho bigaga na ho umubare ugabanyuka bityo umwarimu yoroherwe n uburyo bwo gutanga amasomo. Ubu hari aho wasanganga mu ishuri harimo abanyeshuri 75. Wari umubare munini wahurizwaga mu cyumba kimwe.  Mukamana Anne Marie, umubyeyi utuye Bushobora na we yagize ati:  Iri shuri twegerejwe riradufashiriza abana gutangirira igihe, aho twabwiwe ko abana bazakirwa no mu mashuri y inshuke. Ibi ni inyungu ikomeye ku murage w uburezi dushaka guha abana bacu bazubaka u Rwanda rw ejo hazaza.  Ubuyobozi bw Akarere ka Gatsibo buvuga ko iki gikorwa cyo kubaka ibyumba nk ibi kiri muri gahunda yo gukomeza kwegerezwa abaturage ibikorwa remezo by ibanze. Gasana Richard, Umuyobozi w Akarere ka Gatsibo, agira ati:  Ni gahunda ya Leta yo guha abaturage ibikorwa remezo by ibanze bifasha mu buzima bwa buri munsi. Turi guhangana n uburyo buri mwana yabona aho yigira kandi hakwiye ku buryo uko twongera ibyumba by amashuri bijyana no guhamya wa murongo wo kugera ku ireme ry uburezi ryifuzwa. Iyo ingendo kubajya kwiga zitabaye imbogamizi, ubucucike bukagabanyuka bujya ku gipino umwarimu yakabaye akurikirana neza, ibi rwose ni kimwe mu byatugeza ku ireme ry uburezi rihamye.  Hirya no hino mu Karere ka Gatsibo haracyari aho abaturage bakibangamiwe no kutagira amashuri hafi yabo, cyane cyane hagarukwa ku mashuri y inshuke kuko abayigamo baba bataragira ubushobozi bwo kujya kwiga kure. Ubuyobozi buvuga ko uko ingengo y imali igenda iboneka ariko hazajya hasaranganywa mu bikorwa nk ibi byo kwegerezwa amashuri.
link914: Perezida Paul Kagame yavuze ko uburezi buri mu by ibanze bishyirwa imbere mu iterambere ry Igihugu n Abanyarwanda, kandi bikagura ubumenyi mu nzego zitandukanye harimo n imibanire n amahanga. Umukuru w Igihugu yatanze ubwo butumwa kuri uyu wa Gatanu tariki ya 13 Nzeri 2024 mu muhango w irahira rya Minisitiri mushya w Uburezi Nsengimana Joseph, washyizwe muri izi nshingano ku wa Gatatu tariki 11 Nzeri 2024. Perezida Kagame yagize ati:  Uburezi buri mu bintu by ibanze dushyira imbere mu iterambere ry Igihugu cyacu n iterambere ry Abanyarwanda n imikoranire y u Rwanda ndetse n amahanga, ibiva mu burezi birafasha kandi ibijyanye n uburezi ni ibintu tuvoma ari mu gihugu cyacu mu bushobozi bwacu, ariko tuvoma no hanze.  Yongeyeho ko uburezi bufasha abantu kugira ubumenyi bukenerwa mu guhangana n ibibazo byugarije Isi. Ati:  Hari ibijyanye n u Rwanda rwacu ubwarwo, hari n ibijyanye no kumenya Isi n abandi bayituye n imikoranire, byose bitungana iyo uburezi bugenda neza mu gihugu bugategura abantu kugira ngo bahangane n ibibazo bitandukanye by Isi, ariko noneho banashingire aho biyubake mu majyambere n ibindi.  Umukuru w Igihugu yavuze ko uburezi bumaze gutera imbere ariko butaragera ku rugero rukwiye. Ati:  Uburezi bwacu bumaze gutera intambwe, ariko ntiburagera aho twifuza cyangwea se bushimishije bitewe n ibyo tubona hirya no hino. [ .] Aho tugeze ni heza ntabwo twasubira inyuma ahubwo duuhera ahongaho bimeze neza tukifuza ko byatera imbere kurusha.  Perezida Kagame yavuze ko kuba Minisitiri w Uburezi Joseph Nsengimana atarahiriye inshingano azuzuza wenyine ahubwo ko bisaba ubufatanye kandi amwizeza ko buzakorwa. Ati:  Mu nshingano rero Nsengimana amaze kurahirira, nagira ngo menyeshe ko atari inshingano izakureba wenyine, ni inshingano itureba twese nk Igihugu n abandi bayobozi mu zindi nzego z igihugu ngo uburezi bwacu bushingirweho na byinshi, bushobore gukomeza gutera imbere. Aho tugeze ni heza nti Inshingano ufite ni bwo buremere ngira ngo kandi urabyumwa ariko nk uko nabivuze tuzafatanya ngo twuzuze inshingano tugomba kuzuza.  Yongeyeho ati:  Bireba urubyiruko, bireba abakuru n abato, bireba amajyambere y Igihugu muri rusange, ntabwo byoroshye rero ariko birashoboka nk uko n ahandi hose bishoboka, cyangwa na hano byashobotse urebye aho tuvuye n aho tugeze. Birashoboka gukomeza gutera imbere. Yamwifurije akazi keza mu nshingano kimwe n abandi bayobozi, abasaba gukomeze kubaka hashingirwa ku burezi cyangwa se n izindi nshingano abandi bagiye barahirira kandi ko iyo umuntu yemeye kurahira bivuze ko umuntu aba yemeye kandi yiteguye kuzuza inshingano  zo gukorera Igihugu.
link915: Perezida wa Repulika y u Rwanda, Paul Kagame yijeje Minisitiri mushya w Uburezi Nsengimana Joseph, ubufatanye mu guteza imbere uburezi bw u Rwanda. Ibyo Umukuru w Igihugu yabigarutseho kuri uyu wa Gatanu tariki ya 13 Nzeri 2024, ubwo yakiraga indahiro y uwo Minisitiri uherutse gushyirwa mu nshingano. Umukuru w Igihugu yavuze ko uburezi ari ingenzi mu guteza imbere ikoranabuhanga n ibindi biteza imbere abaturage b u Rwanda n Isi muri rusange. Ati:  Uburezi buri mu bintu by ibanze dushyira imbere [ ] ibivamo birafasha, ni ibintu tuvoma mu Rwanda kandi tuvoma no hanze. Hari ibijyanye n u Rwanda no kumenya Isi n abandi bayituye.  Umukuru w Igihugu yavuze ko uburezi butungana iyo abantu bateguwe neza mu gukora ibigana ku iterambere. Avuga ko uburezi bw u Rwanda bumaze gutera intambwe ariko butaragera ahashimishije. Ati:  Inshingano Nsengimana amaze kurahirira ndagira mumenyeshe ko atari inshingano imureba wenyine, n abandi mu nzego zitandukanye tugomba gufatanya kugira ngo uburezi bwacu buvomwaho byinshi bukomeze gutera imbere.  Umukuru w Igihugu yabwiye Minisitiri Mushya w Uburezi, Nsengimana ko afite inshingano zikomeye kandi amwizeza ubufatanye mu guteza imbere urubyiruko, n abaturage muri rusange kandi bishoboka. Ati:  Turakwifuriza akazi keza muri izo nshingano  Yasabye abandi bayobozi bitabiriye iryo rahara ko bakomeza kubahiriza inshingano na bo bagiye barahirira. Minisitiri Mushya w Uburezi Nsengimana Joseph yashyizwe kuri uwo mwanya ku wa Gatatu tariki ya 11 Nzeri 2024, asimbuye Gaspard Twagirayezu wagizwe Umuyobozi Mukuru w Urwego rw Igihugu rushinzwe Isanzure.
link916: Abatuye Umudugudu wa Rwiminazi, Akagali ka Rwikiniro, Umurenge wa Rwimbogo mu Karere ka Gatsibo babangamiwe no kubura aho abana babo biga mu mashuri y inshuke kuko aho ishuri riri ari kure ku buryo abana bato batashobora urugendo, bagatangira. Abo baturage bavuga ko kuva mu Mudugudu wabo ugera ku ishuri rya Ndama hari ibilometero 6 cyangwa 7. Ibi ngo bituma abana bato batabasha kugera mu ishuri aho bategereza ko batangizwa bafite imyaka irindwi ndetse ngo hari n abageza ku munani bataratangira. Mukamanzi Daphrose yabwiye Imvaho Nshya ko bifuza kubona ishuri nibura rifasha abana biga mu mashuri y inshuke. Ati:  Dufite ikibazo gikomeye cyo kuba dufite abana mu ngo batiga nyamara bakabaye baratangiye. Umwana w imyaka itanu ntabwo yakwikura aha ngo agere Ndama ndetse aze no kugaruka, ni kure. Twifuza ko ubuyobozi bwadufasha tukabona ishuri ry inshuke, abana bacu bakajya babanza kwiga mu y inshuke nk abandi.  Naho Kanamugire Claude we avuga ko mu bibatera kwiriranwa n abana mu ngo batajya ku Ishuri harimo kuba hagati yabo n ishuli harimo umubande mubi uteza impanuka mu gihe cy imvura. Ati:  Uretse no kuba ishuri riri kure, hari uriya mubande ujya wuzura amazi mu gihe cy imvura, ku buryo umwana muto utagira icyizere cyo kuba yahambuka. Izi ngo zose zirimo abana bakabaye biga ariko nyine inzitizi zikaba kutagira ishuri hafi ryatworohereza. Ari ibishoboka rwose Leta yadutekerezaho tukabona ishuri hafi nibura rifasha abataragira imbaraga zo gukora urugendo rurerure.  Umunyamabanga Nshingwabikorwa w Umurenge wa Rwimbogo Musonera Emmanuel yabwiye Imvaho Nshya ko iki kibazo kizwi ndetse kiri mu igenamigambi. Ati:  Hariya hantu bitewe n imiterere yaho hari inzira zigoranye zituma abana bato batagera ku ishuri rya Ndama. Gusa biri muri gahunda yo kububakira ishuri ryafasha abahatuye, ku buryo twari twanapimye aho ishuri ryajya ariko haracyari ikibazo ku ngengo y imari y Akarere aho twabanje kubaka ibyumba bitatu muri Kiburara naho hari ikibazo gikomeye.   Yakomeje avuga ko hamwe no gukomeza kubyibukiranyaho n inzego zibakuriye rero dutekereza ko aha naho hazakurikiraho bitewe nyine n ibiba byihutirwa ku ngengo y imari iba izakoreshwa mu gihe cy umwaka. Mu gihe hagitegerejwe ko hakubakwa ibyumba by amashuri ariko ngo ubuyobozi bugiye kureba uko bwafatanya n ababyeyi kureba aho abna bajya bahurizwa bagashakirwa umwarimu wajya abaha ubumenyi bw ibanze batiriwe mu ngo. Umudugudu wa Rwiminazi utuwe n ingo 170, inyinshi zibarizwamo abana bazirirwamo ariko bakabaye batangira kwiga.
link917: Mu gihe gahunda ya Leta mu mashuri abanza ari ukwiga ingunga imwe, mu Rwunge rw Amashuri (GS) Rega Catholic mu Karere ka Nyabihu bo ngo ntabwo bibakundira kubera umubare w abana 60 biga mu ishuri rimwe bikabangamira imyigire yabo ndetse n imyigishirize y abarezi. Umurezi witwa Karinijabo Rugema wigisha mu mwaka wa Gatatu w amashuri abanza kuri iryo shuri, yabwiye Imvaho Nshya ko babangamiwe n umubare w abana biga mu ishuri rimwe kuko abona bibangamira gahunda ya Leta yo kwigira ingunga imwe (Single Shift). Ati:  Muri iki kigo haracyari ikibazo cy umubare munini w abanyeshuri bikaba bituma abana batiga rimwe nk uko gahunda ya Leta ibiteganya.  Sebugeme Mathias, mugenzi we wigisha mu mwaka wa mbere w amashuri abanza, na we avuga ko agorwa no kwigisha abana basaga 60 babyiganira mu ishuri rimwe. Ati:  Hano dufite ikibazo cy abana benshi biga mu ishuri rimwe kuko bituma tubura uko tubafasha mu buryo bwiza. Turasaba ko mwadukorera ubuvugizi k ubuyobozi kugira ngo butwongerere ibyumba abana twigisha babashe kwisanzura no gutsinda bizamuke.  Umuyobozi wa GS REGA Catholic Cyimana Mathias, ahuza n abarimu be na we akagaragaza ko umubare w abana benshi mu ishuri ari ikibazo kibakomereye ku buryo ngo bituma abana biga batisanzuye. Vumela Jean Bosco, Umuyobozi Ushinzwe Uburezi mu Karere ka Nyabihu, avuga ko iki kibazo bakizi ndetse ko bagiye kugikoraho, ku buryo mu gihe cya vuba haratangira kubabwa ibyumba by amashuri 17. Ati:  Ni byo rwose icyo kibazo twarakimenye ndetse tukanakora ubuvugizi, mu gihe cya vuba rero haratangira kubakwa ibyumba 17 by amashuri bisanga ibihari kugira turebe ko abana bakomeza kwiga neza batabyigana.  Ubusanzwe gahunda yo kwiga ingunga imwe yaje igamije gufasha abana kwiga rimwe, bagahabwa uburezi bungana ndetse n isuzuma bahawe rikaba ari rimwe. Mu rwego rwo gushyira mu bikorwa iyi gahunda, Leta y u Rwanda yubatse ibigo by amashuri byaje byiyongera ku byari bisanzwe nk aho mu 2021 hubatswe ibyumba by amashuri bisaga 22 500 kandi gahunda yarakomeje kugeza n uyu munsi.
link918: Perezida wa Repubukika y u Rwanda, Paul Kagame yashyize mu myanya abarimo Nsengimana Joseph wagize Minisitiri w Uburezi asimbuye Gaspard Twagirayezu. Byatangajwe kuri uyu wa Gatatu, tariki ya 11 Nzeri 2024, mu Itangazo ry Ibiro bya Minisitiri w Intebe, ryavuze ko Perezida wa Repubulika yashyize mu myanya abayobozi barimo Minisitiri w Uburezi Nsengiyumva Joseph. Ryavuze ko Gaspard Twigarayezu yagizwe Umuyobozi Mukuru w Ikigo cy Igihugu gishinzwe Isanzure. Joseph Nsengimana wagizwe Minisitiri w Uburezi yari asanzwe ari Umuyobozi w Ikigo cya Mastercard Foundation gishinzwe guteza imbere uburezi kuri bose binyuze mu ikoranabuhanga. Ni itangazo kandi ryavuze Nelly Mukazayire yagizwe Umunyabanga uhorahoro muri Minisiteri ya Siporo asimbuye Zaphanie Niyonkuru wari wakuwe ku mirimo. Mbere yo gukorana na Mastercard, Joseph Nsengimana yakoraga mu kigo cy Abanyamerika cy ikoranabuhanga, Intel Corporation. Nelly Mukazayire we ni impuguke mu by ubukungu akaba yari Umuyobozi Wungirije wa RDB guhera muri Werurwe 2023. Mbere yaho yari umuyobozi w Ikigo cy Igihugu gishinzwe guteza imbere ubukerarugendo bushingiye ku nama Rwanda Convention Bureau. Yabaye kandi Umuyobozi Mukuru wungirije mu biro bya Perezida wa Repubulika. Mbere y uko Mukazayire agera mu biro bya Perezida, yabaye umushakashatsi wa politiki mu ishami ry ubukungu mu biro bya Minisitiri w Intebe. Afite impamyabumenyi y icyiciro cya kabiri cya Kaminuza mu bukungu ndetse n impamyabumenyi y icyiciro cya gatatu cya Kaminuza mu micungire ya Politiki y Ubukungu. Twagirayezu wagizwe Umuyobozi Mukuru w Urwego Rushinzwe Isanzure, yabaye Minisitiri w u Burezi muri Kanama 2023 asimbuye Dr Uwamariya Valentine wari wagizwe Minisitiri w Uburinganire n Iterambere ry Umuryango. Ni inshingano yahawe avuye ku mwanya w Umunyamabanga wa Leta muri MINEDUC, imirimo yatangiye muri Gashyantare 2020. Yakoze no mu Biro bya Perezida kuva mu Ukwakira 2019 kugeza muri Gashyantare 2020, aho yari umusesenguzi ushinzwe ingamba na politiki. Kuva mu Ukwakira 2014 kugeza muri Nzeri 2019 yari umusesenguzi ushinzwe ibijyanye n ihererekanywa ry ubumenyi n ikoranabuhanga mu Nama y Igihugu y Ubumenyi n Ikoranabuhanga, NCST. Ni imirimo yahawe avuye ku mwanya w umuhuzabikorwa w ibijyanye na siyansi muri Agahozo Shalom Youth Village, imirimo yakoze umwaka wose kuva mu Ukwakira 2013.
link919: Abana 200 baturuka mu miryango itishoboye yo mu Murenge wa Cyanika mu Karere ka Burera mu Ntara y Amajyaruguru no mu Murenge wa Musambira mu Karere ka Kamonyi mu Ntara y Amajyepfo bahawe ibikoresho by ishuri kugira ngo bashobore gusubira ku ishuri. Mu mpera z icyumweru gishize Umuryango w ivugabutumwa  Comfort my People International  wahaye abana ibikoresho by ishuri bigizwe n amakayi, amakaramu, ibikoresho byifashishwa mu isomo ry imibare (Bo te Math maticale) n ibindi bijyanye n ibikenerwa ku ishuri. Uretse ibikoresho by ishuri Umuryango Comfort my People International wahaye abana, unabishyurira amafaranga y ishuri. Uwimbabazi Dancille ufite umwana wahawe ibikoresho by ishuri yashimye Imana yakoresheje uyu muryango kugira ngo umwana we ashobore kujya ku ishuri. Avuga ko mu minsi ishize yagize ibyago byo gupfusha umwana we w umukobwa none ngo yagize amahirwe musaza we abona umwishyurira amafaranga y ishuri.  Nagize ibyago umwana wanjye w umukobwa arapfa ngira amahirwe baramfasha mbona abaterankunga bamfatira musaza we, bamfasha no mu mirire baranansura bamfata mu mugongo.  Pasiteri Willy Rumenera watangije Umuryango Comfort my People International akaba ari n Umuyobozi Mukuru wa Teen Challenge Rwanda mu Rwanda no muri Afrika y Iburasirazuba, avuga ko bahisemo gukora ibikorwa birimo gushyigikira abana mu binyanye no kwiga kuko ngo umubyeyi wese imirage ibiri akwiriye kuraga umwana harimo no kumutoza inzira y agakiza no kumufasha kwiga. Yagize ati:  Niyo mpamvu natwe nka Comfort my People nk umuryango wa Gikirisitu twita cyane kukubwiriza ubutumwa bwiza buhindura abantu kuba abigishwa ba Yesu ndetse tukanita ku bijyanye no gufasha abana kubona uburezi bwiza kugira ngo bazigirire umumaro banawugirire umuryango n igihugu.  Akomeza agira ati:  Comfort my People International ntabwo twita ku bana gusa ahubwo hari n ibindi bikorwa bitandukanye dukora birimo nko kuba twarubatse inzu zisaga 200 ku miryango itishoboye yiganjemo abarokotse Jenoside yakorewe Abatutsi mu 1994.  Pasiteri Rumenera avuga ko abana bafashwa n Umuryango abereye umuyobozi, bishyurirwa amafaranga y ishuri n ibindi bitandukanye bijyanye no guteza imbere ubuzima bwabo. Yongeraho ati:  Twasobanukiwe ko idini ritunganye kandi ritanduye imbere y Imana Data wa twese ari iri; ni ugus ra impfubyi n abapfakazi mu mibabaro yabo, no kwirinda kutanduzwa n iby isi  (Yakobo 1:27), ni yo mpamvu twita ku batishoboye dushyizeho umwete kuko kora ndebe ikwiye kuruta vuga numve ndetse na Roho nziza ikwiriye gutura mu mubiri muzima.  Comfort My People International igira uruhare mu gutanga ibiribwa ku miryango itishoboye, usura abarwayi mu bitaro hirya no hino mu Rwanda kandi ukanishyurira Mituweli abatishoboye.
link920: Urwego rw Igihugu rw Uburezi bw Ibanze (REB) rwatangaje ko bityeguye bihagije igihembwe cya mbere cy umwaka w amashuri 2024/2025 ndetse ko abayobozi b ibigo by amashuri bakoze imyiteguro bityo ko ntagikwiye gukoma mu nkokora imigendekere myiza y amasomo cyane ko n integanyanyigisho zateguwe. Kuri uyu wa 09 Nzeri, ku munsi amasomo y uyu mwaka yatangiriyeho,  Umuyobozi wa REB Dr. Nelson Mbarushimana  yavuze ko bakoze imyiteguro ihagije haba abarimu ndetse n abayobozi b ibigo. Atangaje ibi mu gihe kuri uyu wa mbere tariki ya 09 Nzeri ari bwo hatangiye igihembwe cya mbere cy umwaka w amashuri 2024/2025. Dr Nelson Mbarushimana yagize ati:  Nkatwe rero mu nshingano tuba dufite ni uko abarimu bagomba kuba bahari, tuba twarabashatse tukabohereza ikindi ni uko abarimu bafite integanyanyigisho noneho kubera ko dusigaye dukoresha n ikoranabuhanga, amashuri akeneye kureba ibitabo cyangwa ibindi bikoresho biboneka ku rubuga rwa REB tumenya neza niba hari interineti, muri rusange turiteguye.  Yongeyeho ko abayobozi b ibigo by amashuri bakoze inama ku mashuri bitegura itangira ry amashuri. Abanyeshuri biga bacumbikirwa batangiye kujya ku mashuri mu cyumweru gishize ndetse Minisitiri w Uburezi Gaspard Twagirayezu, aherutse gusaba ababyeyi bafite abana biga bacumbikirwa kubohereza ku gihe nyacyo.Yagize ati: Icyo dusaba ababyeyi cyane cyane ku banyeshuri biga bacumbikirwa ni ukugera aho bafatira imodoka ku gihe kuko byagiye bigaragara ko hari abajyayo umunsi warenze cyangwa bwije kandi ntituba dushaka ko abanyeshuri bagenda amasaha akuze.  Ku banyeshuri biga bataha na bo yabasabye kugira ku ishuri igihe kuko bijya bigaragara ko mu cyumweru cya mbere haba hakiri abana batarajyayo.Igihembwe cya mbere cy umwaka w amashuri 2024/2025 kizatangira ku wa 09 Nzeri 2024 kirangire ku wa 20 Ukuboza 2024.Igihembwe cya kabiri cyo kizatangira ku wa 06 Mutarama 2025 kirangire ku wa 04 Mata 2025, mu gihe igihembwe cya gatatu cyo kizatangira ku wa 21 Mata 2025 kirangire ku wa 27 Kamena 2025.
link921: Ikuzwe Callixte, ufite ubumuga bwo kutabona, ni umwanditsi w ibitabo umaze imyaka 7 abikora mu nyandiko z abafite ubumuga bwo kutumva no kutabona. Ni ibintu yatangiye akirangiza amasomo ya kaminuza muri Kaminuza y u Rwanda (UR), kuri ubu akaba amaze kwandika ibitabo bye bwite 14, n ibindi byinshi atibuka umubare wabyo yasemuye akabivana mu nyandiko isanzwe akabishyira mu nyandiko zagenewe abafite ubumuga bwo kutabona (Braille). Avuga ko nyuma yo kumva imbogamizi abafite ubumuga bwo kutumva no kutabona bahura na zo yahisemo kujya yandika ibitabo ndetse akanasemura iby abandi byanditse mu nyandiko isanzwe we akabishyira mu nyandiko isomwa n abatabona ndetse n abatumva. Ni inkuru yandika mu buryo bw amafoto ku buryo byorohera abasomyi. Ati:  Ibyo dukora ni ukugira ngo ibyanditse tubishyire mu buryo abana bafite ubumuga babasha kubikoresha. Tubishyira mu nyandiko za Braille tukaba twabishyira no mu marenga aho bikenewe, dukoresheje gushushanya amarenga, tukaba twanakoresha na murandasi (internet) mu kureba amashusho abereye abana bafite ubumuga. Igihe kirekire abana batabona batazi uko amashusho aba ameze twebwe turayafata tukayashyira muri Braille noneho bakayumva  Yunzemo ati:  Buriya umwana ufite ubumuga kugira akoreshe internet cyangwa undi muntu uwo ari wese hari amabwiriza asabwa, kureba niba akoresha amabara ajyanye. Hari ukuntu amabara agomba kuba apimye ntabe yakwica amaso y umwana, bityo rero n ibitabo byanditse hari uburyo byandikwa ku buryo umwana bitamwicira amaso.  Umwanditsi Ikuzwe avuga ko hakiri imbogamizi ko abandika ibitabo muri iki gihe bataraha agaciro gahagije ibyo kwandika inyandiko za Braille, ku buryo hari abana benshi bafite ubumuga bwo kutabona bataragira amahirwe yo gusoma ibitabo nk abandi. Ikuzwe asaba ababyeyi gukangukira kugurira abana ibitabo byo gusoma by umwihariko abatabona kuko ari benshi bataragira ayo mahirwe. Ati:  Umubyeyi ntiyavuga ati Wenda umwana wanjye akeneye gusoma uyu mugani, reka njye kumugurira ku bafite igitabo cyo mu nyandiko ya Braille.  Yunzemo ati:  Niba ufite umugani uyu n uyu cyangwa igisigo iki n iki bizane tubigushyirire mu nyandiko ya Braille kuko twifitemo ubushobozi.  Ikuzwe avuga ko mu myaka 7 ishize yandika ibitabo mu nyandiko ya Braille, atarabona umubyeyi wakiguze, ahubwo ko we n abandi bagenzi be, bagurirwa n imiryango nterankunga igamije gufasha abana mu mashuri atandukanye, ikaba ari yo ibibashyira. Ibyo Ikuzwe yabitangaje mu imurikagurisha ry ibitabo, muri gahunda ya USAID Ibitabo kuri Twese, aho abanditsi baganiraga ku mbogamizi zibugarije, irimo kubera mu Mujyi wa Kigali kuva tariki 5 Nzeri. Umuyobozi Mukuru, w uyu muryango, Aimee Yedidya Senzeyi avuga ko bakomeje ubukangurambaga bwo kuganiriza ababyeyi bagakangukira kugura ibitabo ndetse n abandika bakabyandika mu nyandiko zinogeye buri wese harimo n abafite ubumuga. Ahamya ko gusoma ari ishingiro ry ibanze ku muntu kandi ko bikenewe mu burezi, mu kazi kandi kuri buri wese. Tariki ya 8 Nzeri 2024, u Rwanda ruzizihiza umunsi mpuzamahanga wahariwe gusoma, aho uku kwezi kwa Nzeri ari ukwezi kwahariwe gusoma. Ishami ry Umuryango w Abibumbye ryita ku Buzima (WHO) ritangaza ko kugeza ubu ku Isi abana miliyoni 19 bafite ubumuga bwo kutabona, cyangwa bakaba batabona neza, aho usanga badahabwa uburezi buhagije, no kutagera ku ikoranabuhanga nk abandi.
link922: Imvura yaguye ku gicamunsi cyo kuri uyu wa Gatandatu, tariki 07 Nzeri 2024 yasenye ibisenge by  ibyumba by amashuri 11 ku Rwunge rw Amashuri Migongo riri mu Kagari ka Nyarutunga; mu Murenge wa Nyarubuye, mu Karere ka Kirehe. Umuyobozi w Akarere ka Kirehe Wungirije ushinzwe iterambere ry Ubukungu, Nzirabatinya Modeste yavuze ko imvura yaguye mu ma saa munani (14h00) yari ivanze n umuyaga mwinshi usenya ibisenge by amashuri ariko ntihagira umuturage ugira ikibazo. Yagize ati:  Hari umuyaga mwinshi uvanze n imvura ku gicamunsi saa munani, ni wo rero wasambuye ibyumba by amashuri ariko ku bw amahirwe ntihagira umuturage ugira ibyago.  Nzirabatinya Modeste yakomeje avuga ko nubwo bibaye mu itangira ry amashuri, nta mpungenge zihari zo kubura aho abanyeshuri bigira kuko ku bufatanye na Minisiteri y Ibiza (MINEMA) bari gufatanya n ubuyobozi bw ishuri. Ati:  Ku bufatanye n ishuri hari ubutabazi bw ibanze turi gukora byafasha abana kandi turi kureba uko twasubizaho ibisenge n amabati ariko kandi twakoranye na MINEMA ku buryo twizera ko mu gihe cya vuba hasanwa ariko abana bo baziga.  Yakomeje agira ati:  Abana baraba bakoresha ibindi byumba by amashuri mu gihe tukiri gusana ibyangiritse.  Ubuyobozi bw Akarere ka Kirehe buvuga ko muri iki gihe basabwa kuzirika ibisenge by inzu zabo no gufata amazi kugira ngo adatwara ubutaka n ibindi, kwirinda gutura mu manegeka; kandi asaba abahatuye kuhimuka bakajya gutura ahadashyira ubuzima bwabo mu kaga.
link923: Inzego z uburezi mu Karere ka Kicukiro zitangaza ko ubukangurambaga bwo gushishikariza abana b abakobwa kwiga imyuga bwongerwa, bwatumye bitabira amashuri y imyuga biga amashanyarazi n amazi nk uko bamwe muri bo babihamya. Abana b abakobwa bahuguwe mu bijyanye n amashanyarazi n amazi, bavuga ko byabatinyuye kuko mbere bumvaga batakwiga imyuga kuko hari iyasaga n iyahariwe abahungu. Mukeshimana Sylvie yagize ati:  Ubukangurambaga bwaramfashije, kwiga imyuga n ubumenyingiro ni byiza cyane.Twagize Imana n amahirwe Leta idushishikariza kubyiga. Ku isoko ry umurimo hanze werekana ikintu ushoboye. Ku bijyanye n amashanyarazi nabanje kwerekana ko mbishoboye mpita mbona amasezerano y akazi.  Undi ati:  Jyewe ikintu nakangurira abana b abakobwa ni uko kwiga imyuga n ubumenyingiro ari ibintu byiza cyane. Niyo wasoza amasomo ntugire kampani ukoramo, ariko amahirwe ni uko wakora n ibiraka hanze ukabona ibyo ukeneye ntawe usabye. Duhabwa ibikoresho biradufasha kandi ni ingenzi cyane.  Uzamureba Clementine ushinzwe uburinganire bw ibitsina byombi mu kigo cya Don Bosco cyita ku rubyiruko, cyo Murenge wa Gatenga, avuga ko hashize umwaka biyemeje gutangira ubukangurambaga bwo gushishikariza abakobwa kwiga imyuga n ubumenyi ngiro by umwihariko kwiga amasomo y ibijyanye n amashanyarazi n amazi. Muri iki kigo baherutse gukora ubwo bukangurambaga ku nshuro ya kabiri, bukorwa buri mwaka mu mushinga witwa  Gender Matters for Green TVET  bugakorerwa mu mashuri ndetse n aho abaturage batuye. Uzamureba avuga ko gukangurira abakobwa kwiga ubumenyi ngiro byongereye umubare w abiga imyuga. Yagize ati:  Ni umushinga udufasha cyane mu gufasha abana b abakobwa kuko mbere abana b abahungu bari benshi mu kwiga amasomo ajyanye no kwiga amazi n amashanyarazi, hano muri Don Bosco. Tumaze umwaka n amezi ane dukora uwo mushinga. Twari tugamije kongera abana b abakobwa ubu twakiriye abana 60 ndetse n abiga bataha 30 mu bijyanye n amashanyarazi n amazi. Mbere umushinga utari waza rero twari dufite abana b abakobwa 9 bonyine, urumva ubu dufite abakobwa 99.  Akomeza asaba ababyeyi kureka imyumvire y uko bafata abana b abakobwa biga imyuga ahubwo ko bakwiye kubafasha. Umugenzuzi w uburezi mu murenge wa Gatenga, Basigayabo Jean Bosco avuga ko Ubukangurambaga bwafashije abakobwa gutinyuka kwiga imyuga n ubumenyingiro mu mashami y amazi n amashanyarazi. Yagize ati:  Ikibazo cyo mu mazi n amashanyarazi usanga abakobwa baritinyaga, ariko aho ubukangurambaga butangiriye dore ko ari amahirwe twagize mu Murenge wacu yo kugira umushinga  Gender Matters for Green TVET  ari na wo ukora ubu bukangurambaga, abana b abakobwa baratinyutse ku buryo bugaragara.
link924: Abapolisi 33 bo mu bihugu bitandukanye by Afurika basoje amahugurwa yari amaze ibyumweru bibiri  abera mu Ishuri rya Polisi ry amahugurwa (PTS) riherereye i Gishari mu Karere ka Rwamagana mu Ntara y Iburasirazuba. Ni amahugurwa yasojwe kuri uyu wa Gatanu tariki 06 Nzeri 2024. Umuyobozi Mukuru wungirije wa Polisi y u Rwanda ushinzwe ubutegetsi n abakozi, DCG Jeanne Chantal Ujeneza, yavuze ko ari iby agaciro kurangiza amahugurwa nk aya kuko ngo abayitabiriye azababera umusingi w ubufatanye n ibikorwa by ahazaza ku mugabane w Afurika. Yateguwe ku bufatanye bwa Polisi y u Rwanda n Umutwe w ingabo z Afurika y Iburasirazuba zihora ziteguye gutabara (EASF), hagamijwe guteza imbere urwego rw ubufatanye mu bikorwa byo kuzuza inshingano z Umuryango w Afurika yunze ubumwe (AU). DCG Ujeneza yavuze ko amakimbirane muri Afurika agaragaza ko aturuka ku macakubiri no kutagira ubushobozi buhagije mu bijyanye no kugira ubumenyi bifasha mu gukemura neza amakimbirane. Ati:  Ubumwe no kubaka ubushobozi ni urufunguzo rwo kurandura burundi ibyo byose.  Yakomeje agira ati:  Nubwo hari ibibazo, Afurika yatangije gahunda iganisha umugabane w Afurika ku mahoro n iterambere mu ntego z umuryango w ubumwe bw Afurika 2063. Itegeko ry Umuryango w Ubumwe bw Afurika rishimangira akamaro k ubufatanye bw Akarere mu gukemura ibibazo by umutekano. Tugomba guharanira kubaho dushingiye kuri izi ntego ndetse n indangagaciro.  Yavuze ko zimwe mu ntego za Polisi y u Rwanda ari uguteza imbere amahugurwa no kongerera ubushobozi abapolisi. Mu guteza imbere ubwo buhanga, abapolisi b u Rwanda bahabwa ibikoresho bigezweho kugira ngo barangize inshingano zabo haba mu gihugu ndetse no mu butumwa mpuzamahanga; harimo ibikorwa by Umuryango w Abibumbye ishinzwe kubungabunga amahoro n ubufatanye bw ibihugu byombi, nko muri (Mozambike). Komiseri Ali Said Bacar, Umuyobozi w ishami rya Polisi mu Mutwe w ingabo z Afurika y Iburasirazuba zihora ziteguye gutabara (EASF), yashimiye ibihugu binyamuryango ba EASF byemeye kohereza abapolisi mu mahugurwa. Yagize ati:  Ibi ni igisobanuro cyo kwiyemeza kwabo mu kugira Umuryango ufite agaciro.  Komiseri Ali yashimiye Guverinoma y u Rwanda yakiriye abapolisi 33 bitabiriye amahugurwa. Foto: RNP
link925: Inzego z Umutekano z u Rwanda zoherejwe mu butumwa bwo guhashya iterabwoba mu Ntara ya Cabo Delgado muri Mozambique, zashimiwe ko zuzurije abana ibyumba by amashuri bishya byo kwigiramo mu gihe imiryango yabo yasubiye mu byabo, bakaba bigiraga munsi y ibiti. Ibyo byumba by amashuri byubatswe n Inzego z Umutekano z u Rwanda byatashywe ku mugaragaro na Guverineri w Intara ya Cabo Delgado Valige Tauabo, mu ntangiriro z iki cyumweru. Ni ibyumba by amashuri bine byubatswe mu Ishuri Ribanza rya Namalala ribarizwa mu Karere ka Mocimboa da Praia, Intara ya Cabo Delgado. Inzego z umutekano z u Rwanda ni zo zatanze inkunga zinakurikirana iyubakwa ry ibyo byumba mu rwego rwo kurushaho gushyigikira umubano w ibihugu byombi, no guharanira imibereho myiza y abaturage bacungira umutekano. Ibyumba bine by amashuri byubatswe bifite ubushobozi bwo kwakira abanyeshuri 500, mu gihe uyu munsi iri shuri rya Namalala rifite abanyeshuri 122 bari bamaze igihe bigira munsi y ibiti. Guverineri Tauabo yagize ati:  Turagira ngo dushimire by umwihariko Inzego z Umutekano z u Rwanda  inkunga yo kubaka ibi bikorwa remezo by amashuri, nk igihamya kigaragaza ubuvandimwe n ubufatanye gufitanye kandi buzahora mu mitima ya buri umwe wese hano.  Imyaka itatu irashize, Inzego z umutekano z u Rwanda zoherejwe mu  butumwa bwo guhashya umutwe w iterabwoba wa Al Sunna Wa Jama (ASWJ) wari warashinze ibirindiro mu turere twa Mocimbao da Praia na Palma. Ku bufatanye n Ingabo za Mozambique, Ingabo z u Rwanda zafashije gusenya indiri y ibyihebe mu gihe kitageze no ku kwezi, ibyo byihebe bikwira imishwaro ndetse bimwe bifatwa mpiri bikagenda biranga aho bagenzi babo bari. Nyuma yo gusenya indiri y ibyihebe, hakurikiyeho ibikorwa byo kubikurikira aho byahungiye hose, ndetse hakomeza n ibikorwa byo gufasha abaturage bakabakaba miliyoni bari barahunze ibyabo kubisubiramo. Uko ubuzima busanzwe bukomeza kugaruka, Inzego z Umutekano z u Rwanda zikomeje ubutumwa bwo guharanira ko iibkorwa by iterabwoba biranduka burundu muri ako gace.
link926: Minisiteri y Uburezi (MINEDUC) ivuga ko mu gihe itangira ry amashuri ryegereje ababyeyi basabwa kohereza abana ku mashuri ku gihe cyagenwe ndetse n abiga bataha bakazagira kwiga ku gihe nk uko ingengabihe y amashuri ibitegeanya. Mu gihe igimbwe cya mbere cy umwaka w amashuri 2024/2025 kizatangira ku wa 09 Nzeri, MINEDUC ivuga ko ku bufatanye n Ikigo cy Igihugu gishinzwe Ibizamini n Ubugenzuzi bw Amashuri (NESA), hariho gahunda yo gufasha abanyeshuri kugenda neza nta muvundo. Minisitiri w Uburezi Gaspard Twagirayezu, asaba ababyeyi bafite abana biga bacumbikirwa kubohereza ku gihe nyacyo. Ati:  Icyo dusaba ababyeyi cyane cyane ku banyeshuri biga bacumbikirwa ni ukugera aho bafatira imodoka ku gihe kuko byagiye bigaragara ko hari abajyayo umunsi warenze cyangwa bwije kandi ntituba dushaka ko abanyeshuri bagenda amasaha akuze.  Ku banyeshuri biga bataha na bo yabasabye kugira ku ishuri igihe kuko bijya bigaragara ko mu cyumweru cya mbere haba hakiri abana batarajyayo. Minisitiri Gaspard yavuze ko hari abayobozi b ibigo by amashuri bagomba kwitegura bihagije bashaka ibikoresho byose cyane ko abana basigaye bafatira ifunguro ku ishuri. Yagize ati:  Ku bayobozi b amashuri icyo twabasaba ni ugutegura amashuri kugira ngo abanyeshuri bacu bazaze basange twiteguye, hari byinshi tugomba kwitegura birimo amashuri, ibikoresho ariko nanone hari na gahunda dufite yo kugaburira abana ku mashuri. Ni byiza ko ibintu byose bitegurwa ku gihe.  Igihembwe cya mbere cy umwaka w amashuri 2024/2025 kizatangira ku wa 09 Nzeri 2024 kirangire ku wa 20 Ukuboza 2024. Igihembwe cya kabiri cyo kizatangira ku wa 06 Mutarama 2025 kirangire ku wa 04 Mata 2025, mu gihe igihembwe cya gatatu cyo kizatangira ku wa 21 Mata 2025 kirangire ku wa 27 Kamena 2025.
link927: Minisiteri y Uburezi (MINEDUC), iritegura Isuzumabumenyi Mpuzamahanga,(International Student Assessment, PISA),rizasiga hamenyekanye uko u Rwanda ruhagaze mu masomo ya siyansi, imibare n indimi. Iryo suzumabumenyi riteganyijwe muri Kamena 2025 ryitezweho ko rizasiga hamenyekanye igipimo cy uburezi bw u Rwanda mu masomo ya siyansi n indimi, ibyo bakwigira ku bandi ndetse nibyakosorwa. Ubwo PISA yatangizwaga ku mugaragaro kuri uyu wa Gatanu tariki 30 Kanama, Minisitiri w Uburezi Twagirayezu Gaspard yavuze ko rizitabirwa n ibihugu mpuzamahanga byabihisemo aho bazareba amasomo y ingenzi barebere hamwe icyo bakwigira ku bandi. Minisitiri yagaragaje ko ibizava muri PISA bizatuma bakomeza gutekereza uko bateza imbere uburezi bw u Rwanda. Ati:  Icyo tuyitezeho ni uko abanyeshuri bazakora ikizamini gikorwa n abandi banyeshuri ku Isi hanyuma umusaruro uvuyemo ukazadufasha kureba uko duhagaze ku Isi. Ibyo bikazadufasha gukomeza gukora porogaramu ziteza uburezi bwacu imbere.  Yakomeje agira ati:  Isuzumabumenyi icyo riba rigamije ni ukutwereka ibyo dukora neza n ibyo tudakora neza tukaba twabihindura.  Yakomeje avuga ko bizatuma bamenya aho uburezi bw  ibihugu bifuza kugeraho buri n uburyo bwo kubugeraho. PISA izakorwa n abanyeshuri bafite imyaka 15 batoranyijwe ku bigo bitandukanye na bo bahatane hakurwemo abazagenda bahagarariye abandi ku rwego rw Igihugu. Ubwo hatangazwaga amanota y ibizamini bya Leta bisoza amashuri abanza n Icyiciro Rusange cy ayisumbuye mu mwaka wa 2023/2024 ku wa 27 Kanama 2024, MINEDUC yagaragaje ko hari icyuho mu mitsindire y amasomo y imibare na siyansi haba mu mashuri abanza ndetse n ayisumbuye. Minisitiri Twagirayezu Gaspard, yagaragaje ko abanyeshuri bo mu mashuri abanza batsinze imibare ku kigero cya 71,9%, naho abo mu Cyiciro Rusange imibare bayitsinze ku kigero cya 90,3%, Ubugenge ni kuri 60,3%, Ubutabire kuri 80.8%, mu gihe Ibinyabuzima ari kuri 89,9%. Muri gahunda ya Leta y icyerekezo 2050 urwego rw uburezi ruvuguruye ruzaba umusingi utuma u Rwanda rwinjira mu ruhando rw ibihugu byateye imbere mu 2050 bifite uburezi bujyana n isoko ry umurimo. Ibyo bisaba ko u Rwanda rwongera ishoramari mu bikorwa by uburezi bitanga umusaruro mwinshi mu gihe kirekire ari na wo musingi w izamuka ry ubukungu rirambye, cyane cyane integanyanyigisho zihamye zigamije gutanga uburezi bufite ireme bugenewe abana b inshuke n abo mu Burezi bw ibanze (harimo n ubumenyi bw ibanze bubategura ku ikoranabuhanga rigezweho), n ibindi bikorwa bitegura abakozi bakenewe ku isoko ry umurimo mu gihe gito.
link928: Minisiteri y Uburezi (MINEDUC) yatangaje ko ubu yatangiye guha akazi abakozi bashinzwe icungamutungo mu mashuri abanza, aho 466 bazatangira akazi mu mwaka w amashuri 2024/2025. Minisitiri w Uburezi Twagirayezu Gaspard, yabwiye itangazamakuru ko iyo gahunda nshya, yo gushyiraho abacungamutungo mu bigo by amashuri abanza yitezweho gufasha abayobozi b ayo mashuri, gucunga umutungo w ikigo neza ndetse no kunoza ibijyanye n imiyoborere y ayo mashuri. Ubusanzwe ikigo cy ishuri gifite abanyeshuri bo mu mashuri abanza gusa cyagiraga umuyobozi w ikigo gusa, nta muntu ushinzwe umutungo w ikigo cyagiraga, keretse gusa ibigo bifite abanyeshuri mu mashuri abanza n abo mashuri yisumbuye ni byo byagira Umuyubozi w Ikigo ndetse n umucungamutungo. Kugeza ubu MINEDUC itangaza ko abacungamutungo 466 ari bo bamaze guhabwa akazi ko gucunga umutungo ku bigo by amashuri abanza. Minisitiri Twagirayezu ati:  Guha akazi abacungamutungo mu bigo by amashuri abanza byitezweho koroshya akazi ndetse no guteza imbere imikorere y ayo mashuri.  Kugeza ubu mu Rwanda habarurwa ibigo by amashuri abanza 3 932, muri byo 1 326 ni ibya Leta, mu gihe 1 891 ari ayigenga afashwa na Leta ku bw amasezerano andi asigaye akaba ayigenga. Twagirayezu ati:  Abacungamutungo barakenewe kubera ko umuyobozi w ikigo wenyine muri ayo amashuri ntabwo yashobora akazi kose kaba kari mu kigo, harimo ibijyanye n ifunguro ry abana saa sita n ibindi. Dufite n ikoranabuhanga ryatangijwe muri aya amashuri kandi rikeneye abarikoresha.  Mu mwaka w amashuri 2020/2021, Guverinoma y u Rwanda yatangije uburyo bwo kugaburira abana ku mashuri bivanwa ku mashuri yisumbuye, bishyirwa no ku biga mu mashuri abanza ndetse n ay inshuke. MINEDUC itangaza ko uruhare rw ababyeyi mu kugaburira abana ku mashuri ari amafaranga y u Rwanda 975 kuri buri mwana, atangwa buri gihembwe mu gihe Leta imutangira 8 775 ku gihembwe. Kuva iyo gahunda yo kugaburia abanyeshuri ku mashuri yatangira hakomeje kongerwa ingengo y imari yayo aho mu mwaka w amashuri 2021/22 yari miliyari 22,1 z amafaranga y u Rwanda mu gihe mu mwaka ushize wa 2023/24 yari miliyari 90 z amafaranga y u Rwanda. Imibare ya MINEDUC igaragaza ko 87,5% by abana mu mashuri y incuke bafata ayo mafunguro, mu gihe mu mashuri abanza ari 91,6% bayafata. Ku mashuri y incuke, umubare w abana wagiye wiyongera uva ku 355 325 mu 2022 ugera ku 540 998 mu 2023 bingana n inyongera ya 34,2%. Naho ku mashuri abanza ho umubare wiyongereye uva ku banyeshuri 2 742 551 mu 2022 ugera ku banyeshuri 2 838 343 mu 2023 bingana n izamuka rya 3,3%. Abakurikiranira hafi iby uburezi bahamya ko gushyira abacungamutungo mu mashuri abanza, bizongera n umubare w abana bagana ishuri kuko bazacunga neza umutungo bityo abiga babone ifunguro mu buryo bunoze. MINEDUC iravuga ko gushyira mu myanya abakozi bashinzwe umutungo ku mashuri abanza birimo gukorerwa icyarimwe muri gahunda yo gushyira mu myaka abarimu. Mu mwaka w amashuri 2024/25, abarimu 754 ni bo bazahabwa akazi mu mashuri y inshuke, mu gihe abakozi 1 506 barimo abarimu 1 026 ari bo bazagahabwa akazi mu mashuri abanza. Ku rundi ruhande abayobozi b amashuri abanza bazahabwa akazi ni 14 ndetse n abacungamutungo 466 bazahabwa akazi mu bigo bitandukanye. Mu bakozi 1 449 bazahabwa akazi bo mu mashuri yisumbuye 1 125 ni abarimu mu gihe abandi basigaye ari abazaba bari mu buyobozi b ibigo by amashuri yisumbuye. Minisitiri Twagirayezu ati:  Gushyira mu myanya y akazi abarimu birakomeje kandi abarimu biteguye gutangira akazi muri uyu mwaka w amashuri.
link929: Urwego rw u Rwanda rushinzwe Igorora (RCS) rwatangaje ko abana 20 bagororerwa mu Igororero rya Nyagatare bakoze ibizamini bya Leta bisoza amashuri yisumbuye mu cyiciro rusange n icy ay abanza, byo mu mwaka ushize w amashuri 2023/2024 bose batsinze neza. Abo barimo 16 bakoze ikizamini gisoza icyiciro rusange cy amashuri yisumbuye (O level) na bane bakoze icy amashuri abanza. Ni amanota yashyizwe ahagaragara na Minisiteri y Uburezi (MINEDUC) ku wa Kabiri tariki ya 27 Kanama 2024. Igororero ry abana rya Nyagatare ni Igororero ryihariye rigororerwamo abakiri bato baba barakoze ibyaha ariko bataruzuza imyaka y ubukure iteganywa n amategeko. Iyo bakoze ibyaha biba ngombwa ko baza kuhasoreza ibihano bakatiwe n inkiko kuko imyaka yabo iba itabemerera kugororerwa hamwe n abandi baba mu magororero y abakuze, bitewe n uko baba bagikeneye kwitabwaho, cyane ko umwana uhageze yitabwaho by umwihariko akiga amashuri hakurikijwe icyiciro buri wese aho yari ageze yiga. Ibi Leta y u Rwanda yabikoze mu rwego rwo kugira ngo umwana waguye mu cyaha akomeze yitabweho, azasoze ibihano yaragororotse ariko atarasigaye inyuma mu myigire, dore ko abatsinze basoje icyicyiro rusange bakunda kugira amahirwe yo guhabwa imbabazi na Perezida wa Repubulika bagakomereza amashuri yabo mu bigo byo hanze batari mu Igororero. Iyo bahawe imbabazi ibihano bari barakatiwe bikurwaho bagakomezanya n abandi bana biga mu mashuri asanzwe. Mu byo Leta y u Rwanda yateganyije kandi harimo no kuba bakwigishwa imyuga n ubumenyingiro bitewe n amahitamo y umwana, uwo mwuga akazawukoresha asubiye mu buzima busanzwe mu rwego rwo kwiteza imbere, agateza imbere n umuryango we ndetse n Igihugu muri rusange. RCS itangaza ko ubu ku igorero ry abana rya Nyagatera, hiyongereyeho n ikindi cyiciro cy amashuri yisumbuye abarimo bazakora ikizamini umwaka utaha kuko bagiye kwimukira mu mwaka wa 6 w amashuri yisumbuye. Bimaze kumenyerwa rero ko buri mwaka abana baba barakurikiranye amasomo muri iryo gororero, bakora ibizamini bya Leta nk abandi bana bize mu bindi bigo kuko bose baba bahuje ingengabihe mu masomo bahabwa nest RCS itangaza ko kuva abana bagororerwa mu Igororero ry abana rya Nyagatare, batangira gukora ibyo bizamini bya leta nta numwe uragitsindwa.
link930: Bamwe mu baturage bo mu Karere ka Ngororero bishimiye ko begerejwe amashuri y imyuga y abafite ubumuga bavuga ko agiye kubafasha gukura abana babo bafite ubumuga mu bwigunge. Ababyeyi baganiriye n Imvaho Nshya, bavuze ko mbere hari ababyeyi bafite abana bafite ubumuga ba bafungiranaga mu nzu, kugira ngo badasohoka bakajya kubasebya hanze  gusa ngo kugeza ubu icyo kibazo na cyo gisa n icyamaze gukemuka kubufatanye n inzego zitandukanye. Ubu bumvako umwana wese ari nk undi kandi ko n abafite ubumuga bafite imirimo bashoboye gukora, ku buryo ngo guhabwa amashuri muri Kageyo na Ndaro na byo birongera ireme ry uburezi bw abafite ubumuga muri rusange. Umuturage witwa Mutamuliza Antoinette ufite abana babiri bafite ubumuga [Ubwingingo n ubukomatanyije] avuga ko kuba ishuri ryari rimuri kure ari ikibazo kimukomereye kuko ngo byamugoraga  cyane kubera ubushobozi buke n intege nke z abana  be. Ati:  Muri uyu Murenge wacu ntabwo hari hari ishuri ryihariye ry abafite ubumuga biga imyuga, byaratugoraga rero kuko nk abana banjye ntabwo bafite imbaraga zibageza mu yindi Mirenge ariko ubwo batwegereje ishuri ry imyuga nawe arabasha kwishakamo impano ye ajye kwiga kimwe n abandi bana bari baracikanwe.  Nyandwi Paul ufite ubumuga bw amaguru, yabwiye Imvaho Nshya ko kuba mu Murenge wabo nta shuri ry abafite ubumuga ryari ririmo byari imbogamizi cyane kuko yari yaracikanwe. Ati:  Njye ntuye mu Murenge wa Ndaro, urabona ko ngenda nkuruza amavi, ntabwo nabasha kuzamuka iriya misozi ubona ngo mve muri uyu Murenge njye mu wundi, ariko iyo nza kubona ishuri hano hafi kare nari kuba narize. Ubu turashima ko bamaze kuyatwegereza hano iwacu igisigaye ni ukujya kwiga nk abandi.  Umuyobozi w Akarere ka Ngororero Nkusi Chritophe, avuga ko muri aka Karere bakoze uko bashoboye kugira ngo amashuri yose asanzwe yigirwamo , ashyirwemo uburyo bwo kwakira abafite ubumuga (Inclusive), ndetse yemeza ko muri Kageyo na Ndaro, bamaze kubakirwa amashuri y imyuga aratangira kwigirwamo vuba. Yagize ati:  Abanyeshuri bafite ubumuga no mu yandi mashuri asanzwe bagiye barimo kuko hashyizwemo uburyo bwo kubafasha kujyayo bakoresha inyubako n ibindi. Mu Karere kacu rero, buri Murenge uba ufite ishuri ry Imyuga ariko imirenge twasigaranye ni uwa Ndaro n uwa Kageyo , naho amashuri amaze kuzura  kandi muri uku Kwezi kwa Nzeri abana baratangira kuyigiramo.  Yakomeje asaba ababyeyi bafite abana bafite ubumuga kutajya babaheza kuko , umwana wese ari umwana kandi ko n abafite ubumuga bafite ubushobozi n ibyo bageza ku gihugu. Mu Karere ka Ngororero harimo amashuri agera kuri 15 yigirwamo n abafite ubumuga, hakaba habarurwa abafite ubumuga butandukanye bagera ku 11 370. Umukozi w Akarere ka Ngororero ufite abafite ubumuga mu nshingano  Munyanziza Emmanuel, yabwiye Imvaho Nshya  ko kugeza ubu mu gihugu hose hari gukorwa ikusanyamakuru rigamije kumenya umubare w abafite ubumuga bizeye ko nirirangira bizabafasha  kumenya umubare w abafite ubumuga bashobora kwiga n abatabasha kwiga bityo nabo bahabwe ubwabo bufasha bwihariye. Mu mwaka wa 2023, Leta y u Rwanda yatangaje ko igiye kubaka amashuri y imyuga muri buri Murenge binyuze muri gahunda y uburezi bushingiye ku bushobozi. Yari ifite intego ko umwaka wa 2024 uzarangira nibura 66% by abanyeshuri biga mu mashuri yisumbuye biga imyuga. Muri uwo mwaka byari kuri 31% by abiga mu y imyuga. Ibi byashyizweho mu rwego rwo gukemura ikibazo cy Imirenge itaragiraga amashuri y imyuga.
link931: Minisiteri y Uburezi (MINEDUC), yatangaje ko abanyeshuri bahitiwemo kwiga amasomo badashoboye bashobora guhindura bakiga ibyo bashaka. Minisitiri w Uburezi Twagirayezu Gaspard, yatangaje ko abanyeshuri batsinze neza kurusha abandi babaha ibigo basabye ndetse ko ku banyeshuri biga mu mashuri abegereye hari inama zikorwa ku Karere bagaha abanyeshuri ibyo bashoboye kwiga. Minisitiri Twagirayezu yavuze ko abanyeshuri bahabwa amahirwe yo guhitamo aho baziga n ibyo baziga, aho bashobora guhitamo kwiga baba mu kigo (Boarding School), bataha (day school) cyangwa amashuri y imyuga(TVET). Mu kiganiro na Radio Rwanda, yongeyeho ko iyo bamaze gukosora abanyeshuri bahitamo aho baziga n ibyo baziga babikora mu byiciro bibiri. Icyiciro cya mbere habanza kurebwa aho abanyeshuri bakoze neza kurusha abandi bahisemo bwa mbere bakaba ari ho boherezwa. Ati:  Tubanza kureba abanyeshuri bakoze neza kurusha abandi aho bahisemo bwa mbere, tukareba n uko barushanyijwe hanyuma buri munyeshuri agahabwa amahirwe.  Yongeyeho ko hari urundi rwego rwa kabiri bakorera ku Turere cyangwa ku mashuri ari na ho abanyeshuri baba basabiye kwiga mu mashuri abegereye bahitiramo ibyo bashoboye. Ati:  Iyo bageze kuri ayo mashuri cyangwa ku Turere baricara, ari abanyeshuri, abarimu, ababyeyi n abayobozi b amashuri, bakareba icyo umwana ashoboye kwiga bakaba bamufasha kugihindura.  Yatagaje ibyo nyuma y uko ku wa 27 Kanama MINEDUC itangaje uko abanyeshuri batsinze ibizamini bya Leta bisoza amashuri abanza n ay icyiciro cya mbere cy ayisumbuye. Abanyeshuri bakoze ibizamini bya Leta bisoza amashuri abanza batsinze ku kigero cya 96,8% mu gihe mu cyiciro rusange cy amashuri yisumbuye abangana na 143 227, abatsinze ari 134 245 bangana 93,8%. Muri aba batsinze abagera ku 65 159 ni bo baziga baba mu bigo, mu gihe abandi 71 893 baziga bataha. Ubuyobozi bw Ikigo cy Igihugu gishinzwe Ibizamini n Ubugenzuzi bw Amashuri (NESA), buherutse gutangaza ko umwaka w amashuri wa 2024-2025 uzatangira tariki ya 09 Nzeri 2024.
link932: Umubare w abana b abakobwa bakoze ibizamini cya Leta bisoza amashuri abanza wagabanyutseho 0.12% bangana n abana 129. Ni ukuvuga ko uyu mwaka w amashuri wa 2023/2024 bakoze abakobwa 111 835 mu gihe uwawubanjirije wa 2022/2023 bari 111 964, ndetse uyu mwaka ugereranyije n uwa 2021/2022 hagabanyutseho abakobwa 14 635 kuko abakoze ikizamini cya Leta bari 126 470. Minisiteri y Uburezi (MINEDUC), ubwo yatangazaga amanota y ibizamini bya Leta kuri uyu wa 27 Kanama 2024, yagaragaje ko umubare w abana b abahungu bakoze ikizamini mu mashuri abanza bo wiyongereyeho 0.16% bangana na 144. Bisobanuye ko uyu mwaka w amashuri hakoze abahungu 91 263, mu gihe uwawubanjirije bari 91 119 ariko hagabanyukaho abana 12 425 ugereranyije n umwaka wa 2021/2022 kuko hakoze abagera ku 103 688. Mu mashuri abanza muri rusange abanyeshuri batsinze ku kigero cya 96,8% aho abakobwa batsinze ku kigero cya 97%, naho abahungu batsinda kuri 96,6%, mu gihe mu batsinzwe abakobwa ari 3,0% abahungu bakaba 3,4%. Mu cyiciro rusange cy amashuri yisumbuye, abahungu batsinze ku kigero cya 95,8%, mu gihe abakobwa batsinze ku kigero cya 92%. Umubare w abahungu bakoze ibizamini bya Leta mu cyiciro cya mbere cy ayisumbuye 2023/2024 abakobwa ni 80 327 mu gihe umwaka wawubanjirije bari 73 561 ni ukuvuga ko biyongereyeho 6 766 bangana na 9,2% Naho abahungu ni 63 544 bakaba bariyongereyeho 5 503 bangana na 9,48% kuko uwawubanjirije bari 58 041 mu gihe umwaka wa 2021/2022 bari 56 870.
link933: Ababyeyi ba Terimbere Ineza Alia Stevine, batuye mu Karere ka Muhanga, bagaragaje umunezero wo kubona umwana wabo aza imbere y abandi banyeshuri bose mu Rwanda, ku bizamini bya Leta. Bavuga ko kuba umwana wabo yarakoze neza ibizamini bya Leta bisoza  icyiciro rusange cy amashuri yisumbuye, ubu akaba yabaye uwa mbere ku rwego rw Igihugu, byaturutse ku gufatanya mu kumurera ntawe uhariye undi inshingano ngo zikorwe n umubyeyi umwe. Bakundukize Pamphire umwe mu babyeyi ba Terimbere Ineza Alia Ange Stevine, avuga ko ubuhanga bw uyu mukobwa we buturuka ku bufatanye bwabo nk ababyeyi mu rugo. Ati:  Terimbere gutsinda neza amasomo ye ni umusaruro wacu jyewe na mama we dusaruye nyuma yo gufatanyiriza hamwe mu kumwitaho, kuko yaba jyewe yaba na mama we nta numwe watereranye undi ngo amuharire inshingano zo kwita ku bana, na cyane ko Terimbere afite abavandimwe be bato kandi na bo tubitaho.  Bakundukize akomeza avuga ko iyo mu muryango nta makimbirane ari hagati y ababyeyi nta kibuza abana kuba abahanga mu ishuri kuko baba bitabwaho n ababyeyi bombi. Aragira ati:   Erega nta mwana uba umuswa ku ishuri ahubwo, ubuswa abukomora ku kutitabwaho n ababyeyi, ugasanga baramutererana cyangwa ugasanga aritabwaho n umubyeyi umwe undi bitamureba. Aho rero ni ho umwana atangira kwirukira mu by ubwenge . Ku ruhande rwa Terimbere Ineza Alia Ange Stevine, umunyeshuri wigaga mu kigo cy amashuri cya Lyc e Notre Dame de Citeaux, avuga ko gutsinda kwe abikesha ababyeyi be bamwitayeho bakamuba hafi muri byose. Ati:  Mbere na mbere ndashimira Imana yanshoboje gukora ibizamini byose ntahuye n ikibazo, ariko kandi ndahamya ko gutsinda kwanjye mbikesha ababyeyi banjye. Bamfashije muri byose bakampa ibyo nkeneye, ubundi bakamba hafi bakanganiriza bangira inama z uburyo nshobora gutsinda,  rero ubwo bufasha bwabo ni bwo bwatumye mbasha kugira amanota ya mbere.  Minisiteri y Uburezi  itangaza ko abanyeshuri bakoze ibizamini bya Leta bisoza icyiciro rusange cy amashuri yisumbuye bangana na 143 227, aho abatsinze ari 134 245 bangana 93,8%. Muri aba batsinze abagera ku 65 159 bakaba ari bo Minisiteri y Uburezi yatangaje ko baziga baba mu bigo, mu gihe abasigaye bangana na 71 893 bo baziga mu burezi bw ibanze bw imyaka 12.
link934: Ikigo cy Igihugu gishinzwe Imikurire no Kurengera Abana, NCDA, kirasaba ababyeyi gukora ibishoboka byose bagategura abana bityo bagasubira ku ishuri bafite ibyangombwa byose umwana akenera ku ishuri. Ni ubutumwa bwatanzwe na NCDA ibinyujije buri ku rubuga rwayo rwa Twitter, nyuma y aho Minisiteri y Uburezi, MINEDUC, itangarije amanota y ibizamini bya Leta mu mashuri abanza n ayisumbuye mu cyiciro rusange. Ubutumwa bwa NCDA bugira buti:  Babyeyi, ni umwanya mwiza wo gutegura abana gusubira ku ishuri, mubashakira ibyangombwa byose nkenerwa.  Ikigo cy Igihugu gishinzwe Imikurire no Kurengera Abana cyashimiye abana bitwaye neza mu bizamini bya Leta bisoza amashuri abanza n icyiciro rusange. Ku rundi ruhande, NCDA yagaragaje ko umwana wize agatsinda neza, ari ishema ry umuryango. Mu bihe bitandukanye, iyo amashuri atangiye usanga hari abana bagorwa no gusubira ku ishuri biturutse ku bibazo by amikoro yo mu muryango. Ibi bituma hagaragara umubare w abana batasubiye ku ishuri. Leta y u Rwanda yahishuye ko miliyoni 44 z amadolari y Amerika, ni ukuvuga miliyari zisaga 56 z amafaranga y u Rwanda, ari zo zashowe mu mushinga ugamije guhangana n ikibazo cy abana bata ishuri. Ni mu mushinga wiswe  Zero Out Of School Children , ugamije gufasha abana barenga 177,119 bo hirya no hino mu gihugu bavuye mu ishuri batarengeje imyaka 16 y amavuko. Minisiteri y Uburezi yavuze ko uyu mushinga watangiye tariki ya 08 Nzeri 2023 ukazarangira muri Nzeri 2028 ku bufatanye n Igihugu cya Qatar, binyuze mu Kigenga cya Qatari cy Iterambere. Mu guhangana n ikibazo cy abana bata ishuri, Leta yashoboye gutangiza ubukangurambaga bwiswe  Dusangire Lunch . Bugamije gushishikariza Abanyarwanda bose by umwihariko ababyeyi gushyigikira kugaburira abana ku mashuri. Gufatira ifunguro ku ishuri ni gahunda yatangiye mu 2021. Minisiteri y Uburezi igaragaraza ko yagize akamaro gakomeye ku myigire y umunyeshuri kuko yagabanyije umubare w abataga amashuri aho bavuye ku 10%, bagera kuri 4% kandi ngo iki kibazo kigomba gukemuka burundu. Umunyamabanga wa Leta muri Ministeri y Uburezi, Irere Claudette, aherutse gutangaza ko gahunda yo gufatira ifunguro ku ishuri igomba guhabwa imbaraga ari na yo mpamvu hatangijwe ubukangurambaga bwa  Dusangire Lunch .
link935: Niyonzima Jean De Dieu ni umunyeshuri ufite ubumuga bwo kutabona wigaga mu kiciro cya mbere cy amashuri yisumbuye mu ishuri ryitwa  Edicational Institute for Blind Children  Kibeho, giherereye mu Karere ka Nyaruguru akaba yaje bana bahize abandi mu kizamini cya Leta cyakozwe mu mwaka w amashuri 2023/2024. Avuga ko ashimishijwe cyane no kuba yaje mu bana batsinze neza mu gihugu, kandi ko kugira ubumuga bitabuza umwana guhigika abandi bityo bikiwiye guha imbaraga zo gukora cyane abandi bafite ubumuga. Niyonzima yabwiye Imvaho Nshya ko gutsinda neza abikesha umuhate yashyize mu kwiga ndetse n ababyeyi be bamufashije ntibamutererane. Ati:  Kugira ngo mbigereho nabanje kwiha ingengabihe y uburyo nigamo amasomo yange ndetse muri wikendi nkakora imyitozo, nkanasubiramo amasomo yose. Rero icyabinshoboje ni umwete nashyize  mu kwiga ndetse n ababyeyi bamfashije.  Niyitegeka Jean Paul, mukuru wa Niyonzima Jean De Dieu, avuga ko bamenye ko afite ubumuga bwo kutabona agize imyaka itatu batangira bamuvuza nyuma baza kumufasha bamushyira mu mashuri y abafite ubumuga. Yasabye ababyeyi kwirinda gutererana abana bitewe n ubumuga bafite. Ati:  Si byiza ko ababyeyi baha abana bafite ubumuga akato kuko umwana wese wavutse ashobora kugira icyo yakwigezaho, umubyeyi asabwa gusa gukurikirana umwana atitaye ku kibazo yavukanye.  Uko abanyeshuri bakurikiranye mu gutsinda bo mu mashuri abanza Umwana wabaye uwa mbere ku rwego rw Igihugu mu mashuri abanza yitwa Igiraneza Lucky Fabrice akaba yigaga kuri Pioneer School, Igeno Alliance Pacifique wigaga ku Itetero Academy yabaye uwa kabiri, uwa gatatu ni Kirezi Remezo Benitha wo kuri Ecole Autonome de Butare, Senga Nshuti Davy wigaga Kigali Parents aba uwa kane  akurikirwa na Kazubwenge Mahirwe Vanessa wigaga kuri Ep Espoir De l Avenir. Igiraneza Lucky Fabrice wabaye uwa mbere yagize ati:  Ndishimye cyane kuko nize mparanira kuzaza muri batanu bambere mu gihugu  none nabigezeho!  Uko abanyeshuri bakurikiranye mu gutsinda bo mu  cyiciro cya mbere cy amashuri yisumbuye Umwana wabaye uwa mbere ku rwego rw Igihugu ni Telimbere Ineza Alia Stevine wigaga Lycee Notre Dame De Citeaux, uwa kabiri yabaye Tuyisenge Denys Prince wigaga ku ishuri rya Hope Haven, uwa gatatu aba Twarimitswe Aaron wigaga ES Kanombe /EFOTEC  naho uwa kane aba Abeza Happiness Mary Reply wigaga Fawe Girls School. Ni mu gihe uwa gatanu yabaye Niyonzima Jean De Dieu wigaga Education Institute for Blind Children Kibeho. Telimbere Ineza Alia na we ati:  Kuba mbaye uwa mbere ku rwego rw Igihugu ndi umukobwa bivuze ko haba umukobwa cyangwa umuhungu twese twatsinda tutiyaye kubo turi bo. Ndishimye cyane kuko umuhate wange ntiwapfuye ubusa.
link936: Ubwo hatangazwaga amanota y ibizamini bya Leta bisoza amashuri abanza n ikiciro cya mbere cy ayisumbuye mu mwaka wa 2023/2024 kuri uyu wa 27 Kanama 2024, Minisiteri y uburezi (MINEDUC), yagaragaje ko hari icyuho mu mitsindire y amasomo y imibare ndeste na siyansi haba mu mashuri abanza ndetse n ayisumbuye. Minisitiri w Uburezi Twagirayezu Gaspard, yagaragaje ko abanyeshuri bo mu mashuri abanza batsinze imibare ku kigero cya 71,9%, naho abo mu kiciro rusange imibare bayitsinze ku kigero cya 90,3%, Phyisics ni 60,3%, Chemistry ni 80.8%, mu gihe Biology ari 89,9%. Aha ni na ho ahera agaragaza ko hakiri icyuho mu mibare na siyansi. Minisitiri Twagirayezu yavuze ko muri rusange abanyeshuri bakoze neza ariko hakwiye gushyirwa imbaraga mu mashuri abanza ndetse n ikiciro rusange  mu masomo ya siyansi nka; Phyisics, Biology, Chemistry ndetse n imibare. Ati:  Abanyeshuri bakoze neza uretse amasomo aajyanye na siyansi n imibare bigaragaza ko ariho tugomba gushyira imbaraga zihariye.  Minisitiri Gaspard yongeyeho ko iki kibazo cy imitsindire mu bya siyansi cyagaragaye koko, ariko ko hari ingamba bafashe zo gufasha abarimu bakabaha amahugurwa ndetse bagahozaho ijisho. Ati:  Hari ingamba nyinshi twari turi gukora icyambere ni ugufasha abarimu haba mu mahugurwa, mu mfashanyigisho ndetse no gukomeza guhozaho ijisho haba mu bugenzuzi ndetse n ibindi.  Yongeyeho ati:  Ikindi ni ugukomeza kuvugurura haba uburyo twigisha, uko duhugura abarimu ndetse n ibindi bikoresho dukomeza dushaka kugira ngo amasomo ya siyansi arusheho gutera imbere.  Miniteri y Uburezi igaragaza ko abanyeshuri 96,8% batsinze ibizamini bya Leta bisoza amashuri abanza, abakobwa batsinze ku kigero cya 97% mu gihe abahungu batsinze kuri 96,6%. Abiyandikishije gukora ibizamini mu mashuri abanza ni 203 098 abakoze ni 202 021, abakosowe neza ni 195 463 naho abageze ku gipimo ngenderwaho ni abanyeshuri 195 463 bangana  na 96.8% by abanyeshuri bakoze kandi bagakosorwa. Mu mashuri yisumbuye abiyandikishije ni 143 871, abakoze ikizamini banganani 143 227, abakosowe neza ni 143 157, abageze ku gipimo ngenderwaho ni 134 245 bangana na 93.8%. Buri munyeshuri cyangwa umubyeyi ushaka kureba amanota yasura urubuga rwa NESA cyangwa  agakoresha  ubutumwa bugufi  yohereza code ye kuri nimero 8888 ubundi agakurikiza amabwiriza. Dore links ushobora kureberaho amanota: P6: primary.sdms.gov.rw/public/nationa S3: secondary.sdms.gov.rw/public/nationa
link937: Ikigo cy Igihugu gishinzwe Ibizamini n Ubugenzuzi bw Amashuri ,NESA, cyatangaje ko amanota y ibizamini bya Leta bisoza amashuri abanza n icyiciro rusange cy amashuri yisumbuye azatangazwa ku wa kabiri  saa tanu za mugitondo. Mu itangazo NESA yanyujije ku rubuga rwayo rwa  X kuri uyu wa gatanu yavuze ko amanota y umwaka w amashuri wa 2023/2024,azatangazwa ku wa kabiri w icyumweru gitaha ku ya 27 Kanama 2024 Iri tangazo rishyizwe hanze nyuma yuko mu minsi ishize yatangaje ko umwaka w amashuri wa 2024/2025 uzatangira muri Nzeri 2024, ndetse ko amasomo azatangira ku wa 9 Nzeri 2024. Umwaka ushize wa 2023 Minisiteri y Uburezi,Mineduc, yatangaje  ko abakobwa bakunze gutsindira ku kigero cyo hejuru ugereranyije n abahungu kuko mu banyeshuri bakoze ibizamini bagera ku 201.679, hatsinze 91,09%, muri bo 55,29% bari abakobwa mu gihe 44.71% bari abahungu.
link946: Umuyobozi w Urwego Ngishwanama rw Inararibonye z u Rwanda, Tito Rutaremera, yahishuye ko agiye kwifashisha YouTube mu kwigisha urubyiruko amateka y u Rwanda. Yagaragaje kandi ko ku rubuga rwa X rwahoze ari Twitter ho azibanda cyane ku kwigisha urubyiruko amateka ya mbere y ubukoroni, amateka y igihe cy ubukoroni. Rutaremara avuga ko azanigisha amateka ya Repuburika ya Mbere n iya Kabiri, amateka y intambara yo kwibohora ndetse n amateka ya Leta y ubumwe kugeza uyu munsi. Ibi byose yavuze ko bizakorwa hakoreshejwe imbuga nkoranyambaga zirimo ibiganiro bibera kuri X, YouTube, Instagram na TikTok. Agira ati:  Ibi bizatuma ubu butumwa bugera ku rubyiruko rwinshi kuko nibo dushaka kubwira.  Akomeza agira ati:  Ibi byose tuzajya dusobanura amavu n amavuko y ibintu binini (Ibyiza n ibibi) byabaye ku Rwanda. Ibi ntabwo bizatubuza kujya tuvuga ku birori (Events) binini byabaye ku Isi no mu gihugu cyacu. Ntibizajye bibatangaza mubonye twabivuzeho kuko ibyo birori ni byo bikora amateka nyuma.  Yagaragaje ko mu gihe gitaha azaganira ku mateka ya mbere y ubukoroni; uko u Rwanda rwabaye igihugu (Nation State), uko rwubatse iterambere ryarwo ni uko rwagiye rukura kugeza ruharitswe n abakoroni.
link939: Hari gutegurwa iserukiramuco rizagaragariza ibihugu by amahanga byiganjemo ibyo mu karere u Rwanda ruhereyemo, integanyanyigisho zikoreshwa mu mashuri, aho byitezwe ko bazasangira ubunararibonye ndetse bamwe bakigira ku bandi. Ni ibyagarutsweho n Umuryango Flavour of Kigali LTD mu kiganiro n itangazamakuru kuri uyu wa 22 Kanama 2024 aho iki gikorwa giteganyijwe mu cyumweru cya mbere cy Ukuboza 2024. Bavuze ko kuba amahanga yamenya integanyanyigisho ziri mu Rwanda bizaziba icyuho cy abanyamahanga baza gutura mu Rwanda bagasiga abana babo kubera amashuri, cyangwa bakaba mu Rwanda ariko bakajya kwiga mu bihugu bavukamo. Umuyobozi w uyu muryango, Sara Yisehak, yatangaje ko uburezi bw u Rwanda buteye imbere ndetse bufite n integanyanyigisho nziza ariko ko gusangira ubumenyi n ibindi bihugu hatabura icyo bamwe bikwigira ku bandi. Ati:  U Rwanda rufite integanyanyigisho nziza ariko abanyamahanga benshi ntibazi ko izihari haba mu mashuri yigenga, aya Leta ndetse na Mpuzamahanga. Bizaba ari umwanya mwiza kuko n abanyeshuri bazapiganwa bagaragaza ibyo bize haba ari mu biganiro mpaka, ibijyanye na siyansi ndetse nibindi.  Yongeyeho ko nubwo ibi bihugu na byo bizasangiza u Rwanda integanyanyigisho zabyo kandi ari uburyo bwiza bwo gusangira ubumenyi kuburyo byakorohera buri munyeshuri kwisanga ku rwego rumwe na bo asanze mu gihe yahindura ikigo akajya mu bindi bihugu. Ni igikorwa kandi giteganyijwe gutumirwamo na za Kaminuza zo ku mugabane w u Burayi zirimo u Burusiya, u Bwongereza, Amerika n ahandi.
link940: Mu rwego rwp gushimira no gutera umwete abanyeshuri baheruka kwegukana imidali ya zahabu, umulinga, ifeza n iyindi mu marushanwa nyafurika y imibare yasorejwe muri Afurika y Epfo muri iki cyumweru, Perezida wa Repubulika Paul Kagame yashimiye abanyeshuri batsinze n abitabiriye ayo marushanwa. Ni amarushanwa amaze imyaka ine abana b u Rwanda bayitabira yiswe Pan-African Mathematics Olympiad (PAMO), ayasojwe uyu mwaka akaba yarabereye i Johannesburg muri Afurika y Epfo. Perezida Kagame yavuze ko yishimiye kuvugana n uru rubyiruko rw abanyeshuri biga mu mashuri yisumbuye rwitabiriye ayo marushanwa yatumye bamwe babona amahirwe yo kwiga muri Kaminuza zikomeye ku Isi nka MIT, Oxford, CMU, n izindi. Perezida Kagame yabwiye abo bana ko atewe ishema n uko bahagarariye u Rwanda ndetse anabahamiriza ko na bo bakwiye kuba babyishimira ariko ntibagarukire aho. Yaboneyeh kubabwira ati:  Nabwiye abantu banjye kubategurira impano muza gutahana, ni ibintu bizabafasha kugura ibitabo, ikawa, cyangwa ikindi kintu cyose mwifuza. Nahereye ku babonye umudali wa zahabu, ababonye, umulinga n ababonye ifeza, n abitabiriye bose.  Nbikoze ngira ngo mbashimire, kandi batera umwete ni cyo cyatumye mbatumira.  Yagaragaje ko gutumira abo bana byari mu rwego two kubashimira no kubashishikariza kugera kure haruseho bikajyana no gukangurira urundi rubyiruko kugera ikirenge mu cyabo bakabyaza umusaruro aya mahirwe abafasha kugera kuri byinshi. Yavuze ko n abitabiriye amarushanwa ariko bakaba batabonye imidali badakwiye gucika integer kubera ko bafite intangiriro nziza izatuma bagera kuri byinshi kurushaho nibaramuka badacitse intege Ati:  Nubwo mutabashije gutsindira imidali mugitangira, ntimucike intege ahubwo mukomeze kugerageza, kandi mukomeze mukore uko mushoboye njye nashakaga kubashimira.  Perezida Kagame yashimiye Ikigo Nyafurika gishinzwe guteza imbere Ubumenyi bushingiye ku Mibare (AIMS) cyafashije kandi gikomeje gufasha urubyiruko rw u Rwanda kugera ku rwego rwo kugaragaza icyo rushoboye mu mibare na siyansi. Yashimiye kandi AIMS ko mu myaka imaze ikorera mu Rwanda yakoze umurimo mwiza mu gushyigikira iterambere ry urubyiruko rw u Rwanda binyuze mu burezi. Yijeje ubuyobozi bwacyo ko ubufasha bwose bakeneye, u Rwanda rwityeguye gukoresha ubushobozi rufite kugira ngo bashyigikire imishinga yacyo irimo gukomeza gufasha urubyiruko guhatana mu marushanwa akomeye nk aya. Ati:  Nagiraga ngo mvuge ko niba hari ikindi kintu twakora neza kurushaho ndabinginze ntimuzazuyaze kukitubwira iteka tuzagerageza gukoresha ubushobozi bwacu budahagije kugira ngo dutange ubufasha igihe cyose bishoboka. No mu mishinga yose mufite ntimuzareke kuyitubwira kugira ngo turebe niba hari icyo dushobora gukora binyuze muri Minisiteri y Uburezi.  Ku rundi ruhande, yamenyesheje urubyiruko ko aya marushanwa yabafunguriye urugendo rwo kurushaho kuzirikana ko bafite umukoro wogushaka ibisubizo by ibibazo u Rwanda rufite, iby umugabane n iby Isi yose. Yabashishikarije kwiga neza na bo bakazitura imiryango yabo ikora ibishoboka byose kugira ngo bige kandi batange umusaruro ufatika, cyane ko mu byo bagoze bagaragaje ko hari urwego ruhanitse bamaze kugeraho babikesha gushyigikirwa n ababyeyi ndetse n igihugu.
link941: Ubuyobozi bw Ikigo cy Igihugu gishinzwe Ibizamini n Ubugenzuzi bw Amashuri (NESA) bwatangaje ko umwaka w amashuri wa 2024-2025 uzatangira ku itariki ya 09 Nzeri 2024.Ni mu gihe abanyeshuri n abarezi babo bari bamaze igihe cy amezi agera kuri abiri mu biruhuko bisoza umwaka w amashuri wa 2023-2024. Ubuyobozi bwa NESA bwasabye ababyeyi gukomeza imyiteguro y itangira ry  umwaka w amashuri wa 2024-2025. Ku bijyanye n ingengabihe y umwaka w amashuri ndetse n itangazwa ry amanota y ibizamini bya Leta bisoza amashuri abanza n Icyiciro Rusange cy amashuri yisumbuye NESA yatangaje ko bizatangazwa mu minsi mike iri imbere.
link942: Kaminuza ya Kibogora Polytechnic ikorera mu Karere ka Nyamasheke yafunguye ishami mu Karere ka Rusizi ryuzuye ritwaye miliyari 2 na miliyoni 300 z amafaranga y u Rwanda. Ni ishami ryatashywe ku mugaragaro, ku wa Kane tariki ya 15 Kanama, abaturage b Akarere ka Rusizi bakaba basabwe kubyaza umusaruro ufatika w ubumenyi n ubukungu iryo shami ryashyizwemo ibyangombwa byose ngo ritange ubumenyi bufite ireme. Iyo nyubako yari imaze umwaka n amezi umunani yubakwa, ikaba igizwe n ibyumba byo kwigiramo, amacumbi, ibibuga by imikino n ibindi byangombwa nkenerwa. Umuyobozi wungirije wa Kaminuza ya Kibogora Polytechnic ushinzwe amasomo, Prof. Ndikumana Viateur, yemeje ko ibyumba byigirwamo muri iri shami ari 12 bishobora kwakira abanyeshuri barenga 2 000. Hari kandi ibyumba mberabyombi bibiri bizajya bikorerwamo inama n ibindi bikorwa bihuza abantu benshi, isomero ry ibitabo bisanzwe n iby ikoranabuhanga kimwe na za mudasobwa, n  ibyumba by ibikoresho bikenerwa cyane cyane n abiga ubuvuzi. Amashami yemerewe kuhigishwa nk uko yakomeje abivuga, harimo arebana n ibijyanye n ubuzima, ari yo ubuforomo n ububyaza, kwigisha gutera ikinya no kwigisha kuvura amenyo. Hazaba hanarimo  andi mashami, nk uburezi ku biga mu mpera z icyumweru no mu biruhuko, n ubukungu kimwe n abashaka kwiga cyangwa kwihugura indimi zinyuranye. Prof. Ndikumana yagize ati:  Ni ibibazo 3 by ingenzi. Icya mbere ni ugufasha Abanyarwanda kubona uburezi hafi yabo kuko muri aka Karere nta kaminuza isanzwe yindi yari ihari, iyari Kaminuza y uRwanda, ishami rya Rusizi yari ihari yasimbuwe na IPRC.  Yakomeje agira ati:  Ikindi ije gukemura ni icy abambukaga imipaka cyangwa bakajya mu bindi bice bya kure ya Rusizi na Nyamasheke bajya kwiga aya masomo. Byateraga ingaruka nyishi zitandukanye, umujyi nk uyu wunganira Kigali kuba utagiraga kaminuza kikaba cyari ikibazo gikomeye. Icya 3 kikaba gutanga umusanzu muri gahunda ya Leta yo gukuba inshuro enye abakozi mu by ubuvuzi. Twari dufite abanyeshuri 1 000 biga iby ubuvuzi, mu gihe gito bakazaba barenga 4 000.  Umuyobozi wa Kibogora Polytechnic Dr Mukamusoni  Mahuku Dariya, yavuze ko iyi kaminuza yatangiye mu mwaka wa 2012 ubwo aka gace kari gafite ikibazo gikomeye cyane cya kaminuza kuko umubare munini w abagatuye wajyaga kwiga muri Repubulika Iharanira Demokarasi ya Congo no mu Burundi. Byatumye ababyeyi b Itorero EMLR i Kibogora batekereza ko habaho kaminuza iruhura abana n ababyeyi, maze ku bufatanye bw iri torero n ubuyobozi bwa Leta iyi kaminuza irashingwa, itangirana abanyeshuri hafi 300. Uyu munsi Kaminuza ya Kibogora Polytechnic ifite abanyeshuri bakabakaba 8 000, ishami rya Rusizi rikaba ryitezweho kubongera balarenga 10 000. Ati:  Abashaka ubumenyi batugane, tububahe ni cyo kituzanye.  Musenyeri Samuel Kayinamura, Umwepisikopi w Itorero EMLR akaba Imuyobozi w Inama y Ikirenga y Itorero M thodiste Libre ku Isi yose, yavuze ko iyi kaminuza itekerezwa byari mu mujyo w inkingi y uburezi, imwe mu nkingi 5 rigenderaho. Ni kimwe mu bikorwa biremereye iri torero ryagezeho mu myaka 82 rimaze mu Rwanda. Umuyobozi w Akarere ka  Rusizi Dr Kibiriga Anicet, yashimiye iri torero uburyo rirera umuntu wuzuye mu buryo bw umubiri n ubw umwuka, ko iyi kaminuza ije ari igisubizo gikomeye ku Karere ayoboye. Ati:  Ije mu cyifuzo cy Umukuru w Igihugu aho twari dufite Abanyarwanda bari baraburaniwe, bajya gushaka ubumenyi mu bihugu duturanye, banashobora kuhagirira ingorane. Iranatubera isoko y ubukungu mu buryo butandukanye, icy abaganga mu bitaro byacu n ibindi byinshi, tugashimira itorero EMLR ryemeye ubusabe bwacu rikayituzanira.  Dr Nsabimana Damien uhagarariye Ishyirahamwe ry ababyeyi bashinze iyi kaminuza, ati:  Turishimiye. Intego twahagurukanye dutanga ibitekerezo byo kubona kaminuza muri bino bice igezweho neza ubwo iri Rusizi na Nyamasheke. Ntituzatezuka ku ntego yacu yo guharanira ko abana bacu biga neza.  Umuyobozi Mukuru w Ibitaro bya Gihundwe Dr Mukayiranga Edith, na we ati:  Kuba izanye ariya mashami y ubuvuzi ni igisubizo gikomeye cyane ku bitaro byacu n abaturage twitaho, ibibazo by abaforomo dufite turizera ko mu minsi iri imbere ibisubizo bizaba byaje.  Guverineri w Intara y Iburengerazuba Dushimimana Lambert,  yavuze ko bifuza ko buri Karere kagira kaminuza kuko n abaturage babibasaba, agasaba abikorera kubitekerezaho. Yasabye  abaturage b Akarere ka Rusizi kureba kure, bakabyaza umusaruro iyi kaminuza mu ngeri nyinshi, ashimira Itorero EMLR umusanzu waryo mu iterambere ry iyi Ntara n Igihugu muri rusange.
link943: Banki y Isi yemeje inkunga ya miliyoni 271 z amafaranga y u Rwanda (miliyoni 200 z Amadolari y Amerika) yo gufasha urubyiruko rw u Rwanda rusaga 200 000, kubona akazi. Ni muri gahunda yo guha urubyiruko ubumenyi bukenewe mu iterambere no kurwubakira ubushobozi yiswe (PSGYE). Ni inkunga yatanzwe n Ihuriro Mpuzamahanga ry Iterambere (IDA) rifite intego yo kongera umubare w urubyiruko ruhabwa akazi no kubakira ubushobozi inzego hagamije guteza imbere imitangire ya servisi zishingiye ku bumenyi bugana ku iterembere. Iyo gahunda by umwihariko izongera amahirwe yo kubona akazi ku rubyiruko kandi inarwongere ubumenyi bukenewe ku isoko ry umurimo. Mu bizakorwa muri iyo gahunda harimo kwigisha urubyiruko amasomo, kubaha akazi n amahugurwa gusa ahubwo hibandwa ku kubigisha ibifite ireme kandi bikenewe ku isoko ry umurimo, birimo imyuga n ubumenyi ngiro (TVET), gushyirirwaho amasomo atandukanye yo ku rwego rwa kaminuza, no kubakira ubushobozi inzego z imiyoborere mu guteza imbere  iyo sisitemu y imyigishirize mu Rwanda. Umuyobozi uhagarariye Banki y Isi mu Rwanda Sahr Kpundeh, ati:  Iyi gahunda izaha urubyiruko amahugurwa y igihe gito ajyanye n ibikenewe ku isoko ry umurimo. Abakozi basanzwe mu kazi mu bigo bito n ibiciriritse bazafashwa gukarishya ubumenyi kugira ngo batange umusaruro kurushaho.  Banki y Isi kandi izaha inguzanyo abanyeshuri b urubyiruko bahugurwa by igihe gito, n inabacumbikira mu gihe barimo kwiga kugira ngo babashe kubona ubumenyi buhagije nta kibarogoya. Ab igitsina gore by umwahariko, bazahabwa ubumenyi bufite ireme kandi bigishwe imyuga y igihe gito kandi no kwiga muri kaminuza zitandukanye zifasha guteza imbere ubukungu bw u Rwanda. Ruth Charo, Umuyobozi ushinzwe uburezi muri Banki y Isi, ati:  Kongera ubushobozi ni ingirakamaro ku bukungu bw u Rwanda, bizamura umusaruro w abakozi, bihanga imirimo mishya kandi bizafasha u Rwanda kugera ku cyerekezo 2050, aho rufite intego yo kuba igihugu gifite ubukungu buringanire ku rwego rw Isi mu 2035, ndetse rukaba igihugu giteza imbere ku rwego rw Isi, mu 2050.  Iyo gahunda yitezweho gufasha Guverinoma y u Rwanda gushyira mu bikorwa ingamba zo kugira abantu benshi bashoboye gukora kandi bigatuma rugera ku ntego z icyerekezo 2050. Ni gahunda kandi iri mu muryongo w ubufatanye bw u Rwanda na Banki y Isi, bwatangiye mu mushinga watangiye mu mwaka wa 2021 ukazageza mu 2026, ufite intego yo kubakira ubushobozi abakozi n abashaka akazi no guteza imbere urwego rw abikorera.
link944: Iteka rya Perezida rishyiraho inoti ya Bibiri (2000) n iya Bitanu (5000) ryasohotse mu igazeti ya Leta yo ku wa 30 Kanama 2024, riteganya ko zikoreshwa hamwe n inoti zisanzweho, iya 500 Frw, iya 1.000 Frw, iya  2.000 Frw n iya 5.000 Frw kandi zifite agaciro mu Rwanda.Banki Nkuru y Igihugu (BNR) iherutse gutangaza ko yahinduye amafaranga by umwihariko inoti ya 5,000 Frw n iya 2000Frw zifite ibimenyetso bishya biziranga. Mu kiganiro cya KT Radio cyatambutse uyu munsi ku wa Gatanu tariki 6 Nzeri, Abakozi ba Banki Nkuru y u Rwanda basobanuye byinshi ku mpamvu inoti z aya mafaranga zahinduwe. Habumugisha Denis, Umuyobozi ushinzwe ikoreshwa ry ifaranga no kwishyurana muri Banki Nkuru y u Rwanda, avuga ko impamvu izi noti zahinduwe mu kujyanisha n ikoranabuhanga rigezweho. Ati:  Ubusanzwe muri tekinike z amafaranga, iyo hashize imyaka umunani kuzamura, duhindura inoti z amafaranga, hagahindurwa imiterere yazo, ibizigize birimo ibimenyetso by umutekano wazo, ibirango n ibindi. Ibi tubikora tureba niba koko ikoranabuhanga ririmo rigezweho . Habumugisha yakomeje avuga ko ibi byakozwe hagamijwe ibintu bitatu. Ati:  Twashakaga kongera ubudahangarwa bw izi noti, kunoza urupapuro rw inoti zikorwa ndetse n ibirangantego by ibanze . Inoti nshya ya 5000 Frw, ibirango by ingenzi biyigize bigaragarira amaso umuntu akiyifata mu ntoki ni, ishusho y inyubako Kigali Convention Centre, ishusho y ingagi ihinduranya amabara, bitewe n icyerekezo inoti ifatiwemo n ibindi. Ibiranga inoti nshya ya 2000 Frw ni igishushanyo kigaragara cy imisozi y Ikiyaga cya Kivu, ishusho y agaseke ihinduranya amabara, bitewe n icyerekezo inoti ifatiwemo n ibindi. Habumugisha akomeza avuga ko ibi birango byongewe ndetse bishyirwa muri izi noti mu rwego rwo kwerekana aho u Rwanda rugeze ndetse no guhangana n abashaka kwigana izo noti. Muhire Nicole umukozi wa Banki Nkuru y u Rwanda (BNR), avuga ko kuba izi noti zaramaze gushyirwa hanze tariki 3 Nzeri 2024, bidasobanuye ko izisanzwe zataye acagiro. Ati:  Izi noti kuba tuzishyize hanze ntabwo bivuze ko izisanzwe ziva ku isoko ahubwo turakomeza tuzihanahane mu bikorwa bitandukanye by ubucuruzi. Turamara impungenge rero abaturage batekereza ko izo bafite zataye agaciro . Nicole avuga ko iyi gahunda kuva yatangira gukoreshwa umubare w inoti Banki Nkuru y u Rwanda isohora ugenda ugabanuka cyane nubwo batarareba imibare nyayo kuva ubukangurambaga bwatangira. Nicole Muhire ahamya ko u Rwanda ruhagaze neza mu bukungu kuko hari Komite ishinzwe Politike y ifaranga ihora igenzura uburyo bwo guhanahana amafaranga. Ishyirwaho ry izi noti nshya y amafaranga 5000 Frw n iya 2000 Frw, ryabaye nyuma y uko bisabwe na Minisitiri w Imari n Igenamigambi, bigasuzumwa n Inama y Abaminisitiri yateranye ku wa 23 Kanama 2024 ikanabyemeza.
link945: Ibi ni ibitekerezo bwite by Umuyobozi w Urwego Ngishwanama rw Inararibonye z u Rwanda, Tito Rutaremera. Uko umuryango w abantu wagiye ukura (society), mu ntangiriro abantu batagikora nk ibikoko, wasangaga abantu bari mu muryango; umugabo, umugore n abana. Muri icyo gihe ibikorwa byabo bakoraga; byari uguhiga, kuroba no gushaka imbuto ziribwa zimejeje mu mashyamba; ibikoresho byabo bakoreshaga icyo gihe byabaga ari ibiti; umuriro ni wo watangiye kubazanira amajyambere ya mbere. Umuriro ushobora kuba waraturukaga ku nkuba zakubise ibiti bigasigara byaka cyangwa uturutse mu birunga byarutse. Uwo muriro niwo watangiye gutuma barya inyama zocyeje; byageze aho umuriro bagera ku rwego bawikorera bo ubwabo. Umuntu yateye intambwe aho agera ku rwego rwo gutunga inyamanswa; icyo gihe nibwo yamenye ko uretse kumuha inyama, inyamanswa yamuha amata yo kunywa ndetse zikamuha imyambaro yo kwambara; agera ku rwego rwo gukoresha inyamanswa mu guhinga no gutwara ibintu. Uretse ibyo by inyamanswa umuntu yatangiye korora ibiribwa; atangira guhinga ahingisha igiti gisongoye yahigishaga mbere; uko agenda atera imbere yatangiye gucukura ubutare akora isuka, imyambi n amacumu bituma agira umutekano aratangira araguka agera ku Isi yose. Abantu batangiye kugwira bagiye bishyira hamwe, urwego rwa mbere babanjeho ni ubwoko (Clan); Abasinga, Abazigaba n abandi. Iyo biri mu gihe cy ubwoko, ubwo bwoko butura hamwe, bukomoka ku gisekuru kimwe, bufite imiziro n imiziririzo imwe. Icyo gihe ubwoko buba budashobora gushakana ngo barongorane, baba bafite umuco umwe n ubwo bashobora kuwusangira n abandi. Ubwoko bushobora gukura, bakaba benshi cyane ndetse muri bo bakajya biremamo inzu (Sub-Clan) izo nzu ntabwo zishyingirana hagati yazo ariko zishyingirana n izindi nzu zo muri ubwo bwoko bunini. Noneho icyo gihe iyo ubwoko bwakuze bukagera ku rwego rwo kugira izindi nzu cyangwa bugafata ubundi bwoko butoya bwo muri icyo gice bukazishyira hamwe, burema  Tribe . Akenshi baba bahujwe no kurinda umutekano wabo ariko wenda badafite ubuyobozi bumwe. Iyo tribe ikuze igenda yunguka ibindi bice; itangira kugenda yishakamo ibibahuza nk ubuyobozi ariko butaragera ku buryo bwo kubaka inzego ziva hasi kugera hejuru (ubuyobozi buba bukijegajega) icyo gihe tribe iba igeze ku rwego rw ubwenegihugu (Nationality). Iyo abenegihugu bagiye bakura bumva bakeneye kuba abantu bamwe, bagakenera ubuyobozi, ubuyobozi bugatangira gushyiraho amategeko areba buri muturage wese, bugashyiraho uburyo bwo gukorera hamwe, gushyiraho inzego zinyuzwamo ayo mategeko n amabwiriza kugeza hasi ku muturage. Buhoro buhoro bakiyumvamo ko bafite ubumwe bakagira ubuyobozi bumwe, bakagira umuco umwe, bakagira imiyoborere imwe, bagatangira gushyira hamwe ibitekerezo byabo bibateza imbere; ubwo baba babaye  Igihugu . Izo nzego iyo ziyubatse zigahama, zikava hejuru zikagera ku baturage hasi, amakuru ava ku buyobozi bwo hejuru akagera ku muturage wo hasi cyangwa akava hasi akagera hejuru yanyuze muri izo nzego zose; iyo iba ari Leta. Abazungu baje basanga u Rwanda ari igihugu (nation state); rwaranyuze muri biriya bice byose; mu bwoko, muri tribes, mu gihugu ruba Leta. Ibi byose babinyujijwemo n ingoma y abanyiginya yari mu Rwanda Rwagasabo igenda ifata ziriya nzego zose: Abanyarwanda biyubakira igihugu abazungu baje gusenya nyuma. Mu gitaha tuzareba uko u Rwanda rwubatse iterambere ryarwo, uko rwagiye rufata ibindi bice n uko buhoro buhoro rwubatse Leta (a nation state).
link947: Assumption ni umunsi ukomeye ku bakirisitu, ukaba wizihizwa buri wa 15 Kanama buri mwaka. Assumption biva ku ijambo ry ikilatini  Assumptio  bisobanura kujyanwa/kuzamurwa. Ese uyu munsi uvuze iki mu Idini Gatolika? Buri mwaka taliki ya 15 Kanama, ni italiki ngarukamwaka kuri buri mukilisito Gatolika. Uyu munsi ufatwa nk ukomeye cyane aho baba bizihiza ijyanwa mu ijuru ry Umubyeyi Bikira Mariya. Uyu munsi wizihizwa hafi ku Isi hose, mu bihugu byinshi abaturage baba bishimye ndetse n ibigo byinshi bya Leta n ibyigenga biba byatanze ibiruhuko ku bakozi babyo. Hano mu Rwanda benshi baba biteze ko haza kugwa imvura bita iy umugisha, n ubwo hari n abandi bavuga ko iyi mvura yari isanzweho n iby amadini bitaraza mu Rwanda. Nk uko inyandiko zibyerekana, uyu munsi wizihizwa cyane na Kiliziya Gatolika, ariko ngo hari n andi madini y aba Orutodogisi (Orthodox) na Angilikani awizihiza. Nta gushidikanya uyu munsi benshi mu bawemera ndetse n abawizihiza, baba bizeye ko ari bwo Bikira Mariya (Mariya nyina wa Yesu/Yezu) yajyanwe mu ijuru. Ese Bibiliya ivuga iki kuri uyu munsi Muri Bibiliya nta hantu hagaragaza uburyo Bikira Mariya yagiye mu ijuru, gusa ibitabo bitandukanye by iyobokamana bya Kiliziya Gatolika bigaragaza ko Bikira Mariya yajyanwe mu ijuru n imbaraga z Imana nyuma yo kubaho mu buzima bwo ku Isi akabaho adacumura bityo bagasobanura ko yatsinze icyaha n urupfu. Hari abifashisha amasomo yo mu 1 Abakorinto 15:54 ndetse no mu Itangiriro 3:15 basobanura ibyo kujya mu ijuru kwa Bikira Mariya nyuma yo kurangiza ubuzima bwe bwa hano ku Isi. Ni nde watangije iki gikorwa cy izihizwa ry uyu munsi? Iyo bigeze ku ngingo zimwe mu nyandiko zerekana ko iyi myemerere ijyanye n ijyanwa mu ijuru rya Bikira Mariya yazanywe bwa mbere ku Isi na Papa Piyo XII, mu 1950 ashyiraho ihame ryo kwizihiza uyu munsi. Iki gihe Papa Piyo XII yagize ati:  Mu bushobozi bw umwami wacu Yezu Kirisitu, ari na we mwami w intumwa Petero na Pawulo, no mu bubasha bwanjye bwite, ntangaje ku mugaragaro iri teka ritagatifu ko umubiri wa Bikira Mariya n umwuka we byazamuwe mu ijuru nyuma y uko arangije ubuzima bwe bwa hano ku Isi.  Urujijo ruri muri iri hame ryavuzwe na Papa Piyo XII ntabwo ryasobanuye neza niba Bikira Mariya yarajyanwe mu ijuru abanje gupfa cyangwa niba yaragiye mu ijuru adapfuye. Ku bijyanye n iri jyanwa mu ijuru rya Bikiri Mariya benshi turabyizihiza ariko nta mushumba wa Kiliziya Gatolika n umwe wigeze avuga ko Bikira Mariya yabanje gupfa mbere yo kujyanwa mu ijuru, abakirisito Gatolika benshi bizera ko yajyanwe mu ijuru adapfuye. Ku rundi ruhande, bamwe mu bakirisito Gatolika bo mu Burengerazuba biganje muri Orthodox bemera ko Bikira Mariya yapfuye ariko nyuma yo gupfa akazuka hashize iminsi itatu akakirwa n ijuru nk uko byagenze ku muhungu we Yesu Kirisitu n ubwo hari n abahamya ko Bikira Mariya atigeze apfa. Hari inyandiko ivuga ko Kiliziya Gatolika ifata igice cya 12 cy Ibyahishuwe nk ibyanditswe bisobanura ijyanwa mu ijuru rya Bikira Mariya. Kujyanwa mu ijuru kwa Bikira Mariya hari abavuga ko ari impano yaturutse mu ijuru y uko yabaye nyina wa Yesu. Ndetse benshi bizera ko kujyanwa mu ijuru kwa Bikira Mariya bishimangira isezerano rivuga ko abakiranutsi bazajyanwa muri Paradizo ku iherezo ry ubuzima bwo mu Isi. Hirya no hino ku Isi abakirisitu benshi bizera ko ibara ry ubururu bw ikirere ari ryo ryagenewe kwambarwa kuri uyu munsi kuko rifitanye isano n ijuru ndetse no kwera n ukuri. Hari inkuru zivuga ko mu bihe byo hambere hari abizihizaga uyu munsi bakora ikimenyetso cyo kujugunya ibiceri (amafaranga) mu mihanda babinyujije mu madirishya y inzugi, mu rwego rwo kwerekana uburumbuke mu by ubukungu. Uyu munsi wa none, benshi mu bagerageza kwizihiza uyu munsi bakora ibimenyetso byo kubaha Bikira Mariya babikorera imbere y amashusho y uyu mubyeyi wa Yezu. Ibimenyetso bakora byiganjemo imivugo yo kumusingiza n indirimbo zo kumuhimbaza ndetse n amasengesho yahimbiwe uyu mubyeyi. Ku munsi wa 15 Kanama buri mwaka, imbaga  y abakirisitu Gatolika bo mu Rwanda ndetse n abandi baba baturutse hirya no hino ku Isi baba bateraniye i Kibeho mu Karere ka Nyaruguru mu Majyepfo y u Rwanda ku butaka butagatifu kubera ibijyanye n amabonekerwa yahabereye hagati ya 1981 na 1982.
link948: Abanyarwanda n inshuti z u Rwanda, bategerezanyije amatsiko menshi, itariki ya 11 Kanama 2024, umunsi Perezida Paul Kagame azarahirira kongera kuyobora u Rwanda muri manda y imyaka itanu iri imbere. Ni umunsi udasanzwe muri politiki y Igihugu, kuko ni bwo uwatowe n abaturage aba agiye kubasezeranya ko azarinda Itegeko Nshinga, azaharanira icyabagirira akamaro cyose, akarinda ubusugire bw Igihugu, agakorana umurava inshingano ze n ibindi. Prof Sam Rugege, wigeze kuba Perezida w Urukiko rw Ikirenga mu gihe cy imyaka umunani, ni we wakiriye indahiro ya Perezida Kagame mu 2017. Mu kiganiro yagiranye na RBA yasobanuye ibikubiye mu ndahiro ya Perezida wa Repubulika. Ati  Ibikubiye mu ndahiro by ingenzi, harimo kudahemukira Repubulika y u Rwanda nk abandi bayobozi bose, agomba gukurikiza Itegeko Nshinga n andi mategeko kandi akarinda Itegeko Nshinga. Ni ukuvuga ko ni we muyobozi mukuru agomba kubona ko nta wishe Itegeko Nshinga.  Yakomeje agira ati  Ikindi ni ubumwe bw Abanyarwanda, cyane turebye aho tuvuye nk igihugu byari ngombwa gushyira mu Itegeko Nshinga ko dushyize imbere ubumwe bw Abanyarwanda. Ikindi agomba gushyira imbere inyungu z Abanyarwanda bose, agakora ibibafitiye akamaro.  Prof Rugege yavuze ko umuhango w irahira haba kuri Perezida n abandi bayobozi, usobanuye ikintu kinini kuko ari igihango urahira aba agiranye n Abanyarwanda. Ati  Uwo muhango ufite igisobanuro cy uko umuyobozi, itegeko riteganya ko bagomba kurahira mbere yo gutangira imirimo yabo. Ikigamije ni uko urahira, agomba kugaragaza ko yumva neza uburemere bw inshingano ahawe, kandi akemeza Abanyarwanda, akabasezeranya ko izo nshingano azazikora neza, agakorana umurava kugira ngo anazirenze.   Ni yo mpamvu abantu bagomba kurahira, kwiyemeza no kugaragariza abo bazayobora ko ibyo bavuga babyiyemeza kandi inshingano bahawe bazazikora neza.  Prof Rugege yavuze ko Perezida wa Repubulika iyo amaze kurahira hari ibirango by Igihugu ahabwa birimo Itegeko Nshinga, Ibendera ry Igihugu, Ikirangantego cy Igihugu n Inkota n Ingabo. Ati  Icya mbere, Itegeko Nshinga ni ryo tegeko risumba andi mu gihugu, buri wese agomba kurikurikiza harimo na perezida. Igikorwa kinyuranyije n Itegeko Nshinga ntabwo kiba gifite agaciro, agomba kumenya ibikubiye mu Itegeko Nshinga, bikamuyobora, uko ayobora Igihugu.  Prof Rugenge kandi yasobanuye byinshi abantu bibaza ku mpamvu hari ibihugu bitandukanye, usanga abakuru babyo, iyo barahira baba bafashe kuri Bibiliya cyangwa Quran. Ati  Mu Rwanda, icya mbere ntabwo bisabwa n itegeko, Igihugu cy u Rwanda ntabwo gishingiye ku idini, n ubwo hemewe amadini, nta dini rifite ububasha bwo kuba ryayobora imikorere y Igihugu.  Umuhango w irahira rya Perezida wa Repubulika watowe, Paul Kagame uteganyijwe kuri iki Cyumweru tariki 11 Kanama 2024, aho uzitabirwa n Abanyarwanda bose ndetse n abatumiwe bahagarariye ibihugu bitandukanye byo hirya no hino ku Isi.
link949: Inzobere mu bworozi bw ingurube zivuga ko abantu bakwiye guhindura imyumvire ku buryo bafata ingurube, kuko ari itungo rigira isuku mu gihe ryafashwe neza kandi rinatanga umusaruro mwiza. Shirimpumu Jean Claude, Umuyobozi w Ishyirahamwe ry Abarozi b Ingurube mu Rwanda, akaba amaze imyaka isaga 15 yorora ingurube. Kuri uyu wa Kabiri tariki ya 6 Kanama 2024, yabwiye Radio Rwanda ko kugira ngo inyama y ingurube itange umusaruro mwiza, bituruka ku buryo yorowe n uko ibagwa. Yavuze ko inyama y ingurube nta mwihariko igira ugereranyije n izindi nyama z andi matungo. Shirimpumu asobanura ko ubushakashatsi bugaragaza ko ingurube ifite inyama zitegurwa mu buryo burenze inshuro 10, kandi igatanga inyama nziza, ikunzwe ku Isi. Ati:  Inyama y ingurube nta mwihariko udasanzwe, ifite ku zindi buriya, inyama y inka cyangwa iy inkoko itetswe nabi yagira ingaruka ku muntu uyiriye.  Kenshi abantu bafata ingurube nk itungo rigira umwanda kandi bamwe bakanga kuyirya kubera iyo mpamvu. Shirimpumu ati:  Ririya tungo barimenye nabi, buriya ni inyamaswa igira isuku yo ubwayo, birya byo kwivuruguta ni uburyo iba ibayeho. Ni itungo rifite gahunda aho uryororeye rigira aho ryituma, aho riryama, aho ririra, ku buryo rigomba guhora ricyeye.  Iyo mpuguke mu bworozi bw ingurube ivuga ko kugira ngo ingurube ibe nziza kandi n inyama itanga zibe zujuje ubuziranenge, bituruka no ku biryo yahawe, agashimangira ko iryo tungo ritagenewe kurya umwanda n ibindi bisigazwa, uko ubwabyo bigira ingaruka ku mubiri wayo bityo igatanga inyama zitari nziza. Ati:  Dushishikariza abantu kugaburira ingurube indyo yuzuye yateguwe neza, cyane cyane yavuye no mu nganda kuko dufite inganda zikora ibiryo by amatungo.  Yongeyeho ati:  Rigomba kuba heza mu kuryubakira, nturishyira ahantu rihura n umwanda. Hiyongeraho rero uburyo turifata rirakingirwa riravurwa, rigakorerwa n isuku. Ibyo byonyine byagombye guha icyizere ugiye kurirya ko itungo tworoye rijyanwa ku isoko rifite ubuziranenge.  Yavuze ko abantu bakwiye guhindura imyumvire, bakita kuri iryo tungo, hanyuma n abaribaga bakaribaga neza, cyane ko na Leta ishishikariza abantu kurya inyama yabanje kunyuzwa mu byuma bikonjesha (Firigo), n ingurube zikwiye kubagwa neza inyama zikabungabungwa kugira ngo zizagirire umuntu akamaro. Abahanga mu bworozi bavuga ko mu matungo yose yororerwa mu rugo, ingurube ari ryo tungo ribyazwa umusaruro utubutse, ibyo iba yariye kurusha ayandi matungo, kubera ko uko irya ari na ko yiyongera ibiro byinshi kandi vuba; ni ukuvuga ko ibiryo byose iriye biyiyoboka. Ingurube irya ibiryo byose uyihaye birimo ibyo mu gikoni, ibiryo bikomoka ku bikatsi, ibituruka ku mavuta, ku muceri, ku masukari, ku bworozi bw amafi kandi bikayigirira akamaro. Ibyo bishobora kuzuzwa n inyama, ibyatsi, ibinyampeke n imbuto. Ingurube imwe n ibibwana byayo bishobora kugera ku musaruro munini ku mwaka iyo ari ubwoko bwiza kandi zigaburirwa neza. Ingurube ishobora gutanga ibilo by inyama bingana n igihumbi na magana atandatu mu mwaka (kg 1,600). Ikigo cy Igihugu gishinzwe Iterambere ry Ubuhinzi n Ubworozi, (RAB), kivuga ko mu myaka nka 30 iri imbere, Abanyarwanda bazaba barya inyama z ingurube n iz inkoko kurusha uko barya iz inka cyangwa ihene. Umuyobozi Mukuru wungirije muri RAB ushinzwe ubworozi Dr. Solange Uwituze yigeze kubwira itangazamakuru ko guteza imbere ubworozi bw ingurube n inkoko ari ingenzi kubera ko aya matungo yororoka vuba kandi akaba yakororwa n abantu b ingeri nyinshi.
link950: Inzobere mu mategeko ndetse n abashinzwe irangamimerere bavuga ko kuba mu itegeko rishya rigenga abantu n umuryango hariyongeremo ikindi cyiciro cy imicungire y umutungo, bizaha abantu ubwisanzure bwo guhitamo uburyo bifuza bwo gucunga umutungo wabo. Ibi batangira kubigiramo uruhare nyuma yo kuba bakoranye amasezerano yo kubana ku buryo bwemewe n amategeko. Mu micungire y umutungo w abashyingiranywe itegeko ryateganyaga uburyo butatu; ivangamutungo rusange, ivangamutungo muhahano n ivanguramutungo risesuye. Abashinzwe irangamimerere ku mirenge bavuga ko ku kigero kirenga 90% abashyingirwa bahitamo uburyo bw ivangamutungo rusange. Mu itegeko rishya rigenga abantu n umuryango hiyongeremo uburyo bwa Kane ari bwo imicungire y umutungo w abashyingiranywe ishingiye ku masezerano ategurwa n abashaka gushyingiranwa. Tom Mulisa, Inzobere mu mategeko akaba n umuyobozi w Umuryango ukora mu bijyanye n uburenganzira bwa muntu bwite, yabwiye RBA bimwe mu byo abahitamo mu micungire y umutungo w abashyingiranywe ishingiye ku masezerano bashyira mu nyandiko zabo. Yagize ati:  Mushobora guhitamo mukavuga muti tugiye kubana ariko mu gihe tutakiriho imitungo yacu yegukanwe n abana kubera ko ubundi hari uburyo abantu bazungurwamo, abana n ababyeyi. Mushobora no kuvuga muti turasezeranye ariko imyenda mfite iwacu ntijye mu byo twumvikanye kubera ko burya iyo muvanze umutungo muvanga ibyo muzunguka mukavanga n imyenda. Ushobora kuvuga uti nubwo dusezeranye iyi mitungo mfite kubera barumuna banjye benshi bahari, iy iwacu mu rugo ntirimo. Twumvikanye ko tugiye kumvikana kuri iyi mitungo n iyo mpamvu hari ingingo yanashyizeho iby ingenzi bigomba kuba mu byo mwumvikana.  Itegeko kandi rigaragaza uruhare rwa buri umwe muri uwo mutungo n inkurikizi zabaho mu gihe haramutse hagize uwitaba Imana. Rinagaragaza uwakwita ku bana mu gihe bari kumwe n igihe batari kumwe, imyenda ya mbere yo kubana na nyuma yo kubana ndetse n uko byagenda ubutane buramutse bubayeho. Bamwe mu bashinzwe irangamimerere mu Mirenge yo mu Mujyi wa Kigali, bagira inama abagiye gushakana kumva agaciro k isezerano bagiranye. Shema Jonas, Umunyamabanga Nshingwabikorwa w Umurenge wa Jabana mu Karere ka Gasabo, yavuze ko amakimbirane menshi ashingiye ku mitungo yabonaga nta bwinyagamburiro buhagije buhari ndetse n inama zashingirwaho kugira ngo bafashe abashyingiranywe kubana neza mu mutungo bashakanye. Ati:  Aho kugira ngo umutungo ubafashe kubaho neza ugasanga ubaye intandaro yo kuba babanye nabi habe gutandukana ndetse no kwicana.  Akomeza avuga ati:  Aya mahitamo arimo aragutse cyane, arafasha abantu kugira ibyo bumvikana mu muryango bitabazanye mu makimbirane kuko n ubundi amategeko aza ari ugufasha gukemura amakimbirane avutse mu bantu. Iteka abantu bashakana kubera ko bifuzanya. Abantu bakwiye gukomera kuko buri wese yifuza mugenzi we akamubera igisubizo ntamubere ikibazo.  Murekatete Patricie, Umunyamabanga Nshingwabikorwa w Umurenge wa Nyarugenge, avuga ko gushaka imitungo ukayibona ari byiza ariko kuyibanamo neza bikaruta ibindi byose. Ati:  Ku bijyanye n imitungo usanga abantu batabyumva kimwe kandi bakirengagiza ko imitungo izabafasha muri uru rugendo baba bagiyemo rwo kubana kuko iyo bitabye Imana barayisiga ikaribwa n abandi cyangwa igakoreshwa n abandi. Niyo mpamvu igihe cyose tubigisha, tubasobanurira yuko imitungo ari izabafasha.  Ndikumukiza Barnabe na Nishimwe Aline bitegura gusezerana imbere y amategeko mu Murenge wa Kinyinya mu Karere ka Gasabo, bavuga ko bamaze guhitamo uburyo bwo gucunga umutungo w urugo rwabo. Ndikumukiza yagize ati:  Uburyo twahisemo ni ukuvanga umutungo mu buryo rusange. Impamvu twabihisemo, twabiganiriyeho dusanga ni ngombwa kuko turizeranye 100%.  Mu mpinduka zindi zigaragara mu itegeko rishya rigenga abantu n umuryango harimo ko abasezeranye imbere y amategeko batazongera kubikora bafashe ku ibendera ry igihugu. Ikindi nuko uburyo abashyingiranywe bahisemo bijyanye no gucunga umutungo bitazongera gutangazwa mu ruhame mu gihe cyo gusezerana ahubwo bizaba ari ibanga ryabo. Itegeko rishya rigenga abantu n umuryango ryo muri uyu mwaka wa 2024 rije risimbura iryo muri 2016.
link951: Buri wa 5 wa mbere w ukwezi kwa Kanama, Abanyarwanda bizihiza umunsi w umuganura, abakuze bavuga ko kwizihiza umuhango w umuganura ari ugusigasira umurage w u Rwanda, bitewe nuko ukubiyemo indangagaciro z umuco nyarwanda. Umunsi w Umuganura urizihizwa kuri uyu wa Gatanu tariki ya 2 Kanama 2024 mu Karere ka Kayonza, ufite insanganyamatsiko igira iti  Umuganura, isoko y ubumwe n ishingiro ryo kwigira.  Inzira y umuganura ni imwe mu Nzira 18 zari zigize inzira z ubwiru mu Rwanda mu gihe cy ingoma ya cyami. Inzira y umuganura yakorwagamo imihango buri mwaka yari igamije gufasha Abanyarwanda kweza imyaka myinshi igihugu kikagira uburumbuke. Ni umuhango waheraga ibwami Umwami agatanga umuganura bagasangira bishimira umusaruro igihugu cyejeje, abari bawushinzwe bitwaga Abiru. Wari ufite intego yo kwibutsa Abanyarwanda ko bakwiye kuzirikana ko basangiye igihugu kimwe, umuco umwe n indangagaciro zimwe. Umuganura wizihizwaga ku mwero w amasaka by umwihariko wakorerwaga ku mbuto za Gihanga ari zo amasaka, uburo, inzuzi n isogi. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Inzira y umuganura ni imwe muri 18 zari zigize inzira z ubwiru mu Rwanda mu gihe cy ingoma ya cyami. Inzira z ubwiru zarimo iz ubukungu, iz umutekano w igihugu n inzira zo gukomeza ubwami. Zari zigizwe kandi n urusobe rw imihango n imigenzo bifite amategeko agena uko bikorwa mu bihe runaka. Uyu muhango waheraga ibwami, Umwami agatanga umuganura bagasangira bishimira umusaruro igihugu cyejeje. Kuganura kwari ugusubira ku isoko nk Abanyarwanda, abaturage bakiyibutsa ko bahuje gakondo n ibyiza byayo Imana yabahaye, bakayishimira. Ku rwego rw igihugu Umuganura wayoborwaga n Umwami afatanyije n abanyamihango babugenewe mu gihe ku rwego rw umuryango, umukuru wawo ari we wayoboraga iyo mihango yawizihizanyaga n abawugize bashimira Imana ibyiza yabahaye.Ku rwego rw umuryango, . Imihango y i bwami yari iyo guhuza Imana n Igihugu, bagahuza ibikorwa by idini n imigenzo gakondo hamwe n imirimo y ubuhinzi n ubworozi. Umuganura wizihizwaga ku mwero w amasaka. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Baganuzaga Umwami amata, amasaka n izindi mbuto nkuru ari zo uburo, inzuzi n isogi ariko bakongeraho n ibindi byose byabaga byeze muri icyo gihe. Umwami yafataga umwuko agatangiza umuhango wo kuvugira umutsima rubanda baje kuganura, akawuvuga apfukamye yerekana icyubahiro aha abo ayobora ndetse n Igihugu. Nyuma y umuhango wo kuganura hakurikiragaho ibirori by Umuganura byasozwaga n igitaramo cy imihigo. Muri ibyo birori, Umwami yamurikirwaga umusaruro unyuranye w Abanyarwanda bavuye impande zose z Igihugu, hakaba amarushanwa y indashyikirwa. Kuri uwo munsi kandi, imiryango nayo yarateranaga maze umutware w umuryango akayobora imihango n ibirori byayikurikiraga. Amateka y umunsi w Umuganura Umuganura watangiye kwizihizwa mu kinyejana cya cyenda, hanyuma wongera guhabwa imbaraga n Umwami Ruganzu II Ndoli (1510-1543) ubwo yabohoraga u Rwanda nyuma y imyaka irenga 10 ruri mu maboko y abanyamahanga (Abanyabungo). Waje kugirwa ihame ridakuka mu kinyejana cya 16 ubwo Umwami Ruganzu II Ndoli yabohoraga u Rwanda rwari rwarigaruriwe nyuma y amacakubiri yatumye Umwami Ndahiro Cyamatare yicwa n ababisha n ingoma yarwo, Rwoga, ikanyagwa n abanyamahanga. Umuganura wabanzirizwaga n icyunamo cya Gicurasi aho Abanyarwanda bibukaga urupfu rwa Cyamatare, hagakurikiraho ibirori bya Kamena bishimira ko habonetse Umutabazi, noneho bigasozwa no kwizihiza Umuganura bashimira Imana ko basubiranye igihugu n ubumwe bw Abanyarwanda. Cyari ikintu gikomeye bagombaga guhora bazirikana ngo batazongera guteshuka kuri iryo hame shingiro ry uko bahuje byose: Inkomoko imwe, igihugu kimwe, amahame-remezo gishingiyeho n indangagaciro zigize umuco. Umuganura wambuwe agaciro aho abakoloni bageze mu Rwanda. Kubera ko intwaro yabo yari amacakubiri, bihutiye guca umuco Nyarwanda wahuzaga Abanyarwanda, bityo baca Umuganura wabibutsaga umuco bahuriyeho ndetse n Umwiru mukuru ushinzwe Umuganura Gashamura bamucira i Burundi mu 1925. Umuganura waje kongera kwizihizwa buri mwaka muri za mirongo inani, ariko nabwo hagamijwe guha agaciro umusaruro w ubuhinzi. Huro muri Gakenke ni ho hategurirwaga Umuganura Umusozi wa Huro uherereye mu Murenge wa Muhondo mu Karere ka Gakenke uzwi mu mitegurire y Umuganura. Ni ho hategurirwaga umuganura ndetse Gihanga Ngomijana awutangiza yabikomoye ku bahatuye. Mu kinyejana cya 16 ubwo Ruganzu II Ndoli yari aturutse i Karagwe nyuma y aho igihugu cyari cyarigaruriwe n Abanyoro n Abanyabungo, yifashishije ab i Huro mu guha imbaraga Umuganura. Mu mateka y u Rwanda, ku munsi w Umuganura ni bwo Umwami yagombaga gusangira na rubanda bishimira umusaruro babaga bagezeho. Uko byagendaga mu muco ku munsi w Umuganura, abasaza bahuriraga hamwe bakaganura bakanywa amarwa, abakecuru bagateka umutsima n ibishyimbo, bakagaburira abana bakabaha n amata bakanywa. Umuganura uhuza abaturage n abayobozi bagasabana bishimira umusaruro wagezweho. Nubwo ukomoka mu bihe by Abami ariko nyuma ya Jenoside yakorewe Abatutsi ntiwari mu minsi yizihizwa cyane mu gihugu. Umuganura wagiraga n undi mumaro wo kuzirikana umwami nka Nyir uburumbuke bakamutura urutete rw imyaka yeze. Uyu muhango wakomeje gukorwa no mu yindi myaka yakurikiye ubutegetsi bwa cyami. Wasigaye ukorwa mu rwego rwo kwishimira umusaruro, Abanyarwanda bagahurira mu ngo z abakungu bagasangira ibyo kurya bakanywa n inzoga. Uko umuganura wizihizwa ubu Umuganura ni Umuhango ukomeye mu mateka y u Rwanda rwo hambere ari nacyo cyatumye Leta y u Rwanda iwugarura ndetse ikawushyiriraho itegeko riwuha imbaraga zituma wizihizwa mu gihugu hose. Ni umwanya wo kongera kwibuka ibyo Abanyarwanda bahuriyeho nk igihugu, umuco karande, inkomoko n ibindi. Umuganura ufatwa nk umunsi ukomeye ku Banyarwanda wo kwishimira ibyagezweho, kwisuzuma no kureba ibitaragenze neza, guhigira imyaka itaha n ubusabane bw abayobozi n abayoborwa. Uyu munsi wizihizwa hamurikwa bimwe mu bikorwa by ubuhinzi, ubworozi n ubukorikori. Kuganura ubu bifite igisobanuro cyo gusangira ku byavuye ku musaruro wejejwe mu gihugu hose. Kwizihiza Umuganura byarenze imbibi zo kwita ku musaruro w ubuhinzi n ubworozi gusa ahubwo byanageze mu nzego zireba ubuzima n iterambere by Abanyarwanda mu kugaragaza urugendo rw Abanyarwanda rwo kwigira no kwibohora nyako. Umuganura wizihizwa hishimirwa umusaruro wagezweho mu nzego zitandukanye zirimo ubuzima, ubukerarugendo ikoranabuhanga, inganda, uburezi, ubucuruzi n ibindi.
link952: Mu rwego rwo kunoza imitangire ya serivisi zirebana no gukumira no kuvura indwara, kuvugurura icyororo no kwita ku mibereho myiza y amatungo kandi hagamijwe kunganira abakora umwuga w ubuvuzi bw amatungo bikorera kuzuza neza inshingano bafasha aborozi kwita ku matungo ndetse n ubuzima bwayo bukarushaho kubungabungwa.
link953: Umunyemari ukora ibijyanye n ubwubatsi bw imihanda ndetse akaba azwi cyane nk umusesenguzi ku ngingo zitandukanye zirimo na Politiki Sadate Munyakazi, yagaragaje isano iri hagati y Abikorera na Politiki. Yavuze ko abenshi babona Abikorera nk abakwiye kubara amafaranga gusa ariko ngo ntibabatekereze nk abantu bashobora kugira uruhare mu bibakorerwa. Munyakazi yabigarutseho kuri uyu wa Gatatu tariki 24 Nyakanga 2024, mu kiganiro  Zinduka  gitambuka kuri Radio Dix. Ushobora kutaba umunyamwuga muri Politiki cyangwa ngo ushinge ishyaka ariko ngo ntibyabuza uwikorera gukurikirana imibereho, imiyoborere, imitekerereze n iterambere ry igihugu. Ati:  Abikorera rero ahantu duhurira na Politiki icya mbere ni uko turi abenegihugu icya Kabiri tugira uruhare mu iterambere ry igihugu. Ntabwo wagira uruhare mu iterambere ry igihugu utazi imiyoborere yacyo, utazi icyekerezo cy igihugu, utazi amategeko y igihugu, utagira n uruhare mu gutoresha cyangwa mu gutora abazayobora cya gihugu.  Munyakazi yavuze ko umuntu wese by umwihariko uwikorera aba agomba kugira uruhare mu gushyiraho uzamuyobora kugira ngo amugeze ku iterambere. Avuga ko Abikorera bagomba kugira uruhare rukomeye mu iterambere ry igihugu ndetse no gushyiraho umuyobozi uzakomeza gushyiraho rya terambere. Agira ati:  Ushobora gutora umuntu ejo ugasanga ibyo mwakoraga, ubucuruzi mwakoraga, amahirwe yari ahari birasenyutse kandi mwari mufite ububasha cyangwa uburenganzira bwo gushyiraho ubuyobozi buzakomeza guteza imbere igihugu.  Yavuze ko nyuma yo kurwana intamba yo kugarura ubumwe mu banyarwanda, hakurikiyeho urugamba rwo gutera imbere ari na yo Abikorera n Abanyarwanda muri rusange barimo kurwana. Akomeza agira ati:  Iyo ntamabara yo gutera imbere, nta na hamwe ku Isi ikorwa na Leta gusa ahubwo ikorwa na Leta ishyiraho imirongo migari, ishyiraho amategeko meza, ishyiraho uburenganzira kuri bose ariko abayirwana ni twebwe Abikorera.  Umunyemari Sadate Munyakazi yavuze ko mu kinyejana cya 18 (Si cle de Lumi re) aribwo havutse Abikorera ari nabo bafashije Uburayi mubona ubu gutera imbere. Iryo terambere rishingira cyane ku rwego rw Abikorera. Umukozi wa Leta afite uruhare rwe mu guteza imbere igihugu ariko mu bijyanye n ubukungu, ibyo bikorwa n Abikorera. Ni yo mpamvu Chairman w Umuryango FPR-Inkotanyi, Paul Kagame, Abanyarwanda bitoreye, usanga avuga ubumwe, Demokarasi n Amajyambere. Ati:  Iyo umaze kugira ubumwe ari nabwo twarwaniye, igihugu kikabohoka abantu bakajya hamwe ndetse na RPF yari intego yayo ya mbere, igikurikiraho ni uguteza imbere abantu.  Munyakazi yavuze ko umuturage, Uwikorera kugeza ku bayobozi banyuranye, bose bakorera hamwe kugira ngo bateze imbere igihugu cyabo ari narwo rugamba barimo.
link954: Vanessa Umuhoza Gashumba w imyaka 28, ni umwe mu batorewe guhagararira urubyiruko mu Nteko Ishinga Amategeko tariki ya 16 Nyakanga 2024. Umuhoza n ubwo yatorewe kuba Umudepite we yakuze yiyumvamo kuzaba Umuganga w inzobere uvura abasirikare. Umuhoza yavutse mu 1996, akaba afite impamyabumenyi y icyiciro cya gatatu cya kaminuza mu bijyanye n Ikoranabuhanga n isakazamakuru (Information Technology), yakuye muri Kaminuza ya Kigali (UoK) mu 2024, afite kandi impamyabumenyi y icyiciro cya kabiri mu bumenyi bwa Mudosobwa mu by ubucuruzi (Business Computing) yakuye muri kaminuza ya Ndejje mu gihugu cya Uganda mu 2019. Mbere y uko yinjira muri kaminuza, Umuhoza yari yararangije kwiga amashuri yisumbuye muri Green Hills Academy. Mu buzima bwe busanzwe avuga ko akunze kuba ari kumwe n umuryango we. Uko Umuhoza yatangiye kwiyumvamo kuba umuyobozi Mu kiganiro yagiranye na The New Times, Umuhoza yavuze ko yakuze yiyumvamo kuzaba umuganga w inzobere watojwe kuvura abasirikare. Icyakora uko yagendaga akura, yatangiye kwiyumvamo kuzaba umuyobozi, maze agenda akora imirimo y ubukorerabushake, bituma atangira kwigirira icyizere ndetse bimwongerera ubumenyi mu bijyanye n imiyoborere. Mu 2021, Umuhoza yabaye umwe mu bagize Inama y Igihugu y Urubyiruko, aho ahamya ko byamubereye inkingi ikomeye yo kwinjira mu nzego z ubuyobozi. Ati:  Icyo nshyize imbere ni ukuvuganira urubyiruko rukongererwa ubushobozi no guzamura iterambere ry abaturage.  Umuhoza yabaye Umunyamabanga w Inama y Urubyiruko mu Karere ka Kicukiro. Icyo gihe kandi yari umukozi ku rwego rw akarere, w Umuryango AJPRODHO-Jijukirwa. Uyu ukaba umuryango utari uwa Leta wita ku burenganzira bwa muntu, ubujyanama, no guharanira iterambere ry abagore n urubyiruko. Umuhoza yavuze ko Perezida Kagame ari we wamubereye icyitegererezo bituma yiyumvamo na we kuba umuyobozi. Ati:  Ahora azirikana guteza imbere urubyiruko, kandi icyerekezo n ubuyobozi bwe ni byo bimaze guteza imbere u Rwanda.  Yongeyeho ati:  Kuba Perezida Kagame yaratinyuye urubyiruko bakemererwa kujya mu nzego zifata ibyemezo ndetse na bo bakagira uruhare mu guteza imbere igihugu, ni ibyo kwigiraho mu by ukuri.  Imishinga y Umuhoza nyuma yo gutorwa Mu migabo n imigambi ye ubwo yiyamamazaga nk umukandida Depite, ubu wamaze gutorwa, yavuze ko ashaka guteza imbere ibijyanye no guhanga ibishya hisunzwe ikoranabuhanga, no gufasha urubyiruko kwihangira imirimo. Yagize ati:  Harimo gufasha ibigo by imyuga n ubumenyi ngiro no guteza imbere urwego rw ikoranabuhanga mu mashuri, by umwihariko amasomo yo gukoresha robo, gukoresha ubwenge buhangano, n ay ubumenyi, ikoranabuhanga, ubwubatsi bugezweho, n imibare  Uyu Mudepite mushya uhagarariye urubyiruko ahamya ko izi gahunda zose ziteganyirijwe urubyiruko zigamije kurwubakamo ubushobozi bwo gutuma rubasha guhangana ku isoko ry umurimo, kugira umuco wo guhanga ibishya, no guhanga imirimo. Umuhoza yashimangiye ko urubyiruko rufite akamaro gakomeye mu kuzamura ubukungu, guteza imbere imibereho y abaturage, kwimakaza imiyoborere myiza ndetse no gutanga ubutabera. Umuhoza ati:  Kugira ngo dukomeze gusigasira imiyoborere myiza y igihugu cyacu, tugomba gushyira hamwe ngo dukomeze iterambere turwanya igishobora kurihungabanya, kandi ibyo bizafasha ababyiruka b ejo hazaza  Umuhoza kandi avuga ko afite intego yo gukomeza gushishikariza urubyiruko gukunda igihugu yaba ku baba mu Rwanda cyangwa hanze yarwo. Avuga ko intego yihaye yizeye kuzazigeraho, kubera ko urubyiruko rufite ubumenyi ndetse bafatanya mu gushyira mu bikorwa gahunda zo kwihutisha iterambere igihugu cyihaye. Ati:  Turi muri gahunda yo gushyigikira gahunda z igihugu zishingiye ku iganamigambi, kandi natwe badushyizemo ngo dutange umusanzu wacu mu iterambere.  Umuhoza yabwiye urubyiruko ko ibyo rukora ruzabishimirwa ari uko na rwo rugaragaje impinduka mu iterambere ndetse rukihatira gushakira umuti ibibazo bihari. Yavuze ko ibikorwa by urubyiruko bijyanye no guhanga ibishya, ndetse no gukomeza guhatana ari umusanzu ntagereranywa mu guteza imbere sosiyete, kandi agahamya ko ejo hazaza, hari iterambere ryiza kandi rigera kuri bose.
link955: Abatuye mu Mirenge itandukanye yo mu Karere ka Ngoma, mu Burasirazuba bw u Rwanda, barashima Ikigo gikora ubworozi bwa kijyambere bw inkoko zitera amagi (Agribusiness Solution/ ABUSOL Ltd) cyabafashije gukura abana babo mu mirire mibi kikaboroza inkoko zitera amagi. Icyo kigo cyiyemeje gufasha Leta y u Rwanda guhangana n imirire mibi n igwingira binyuze mu gushishikariza abaturage kwita ku ifunguro ry amagi n inkoko mu buryo butanga umusaruro. Ku wa 14 Gashyantare 2024, ABUSOL yatangije ubukangurambaga bwo kurya amagi no korora inkoko kinyamwuga mu Karere ka Ngoma, ariko ibikorwa byayo bikomeje kwaguka mu gihugu hose. Abaturage batuye mu Mirenge ya Murama, Remera n ahandi mu Karere ka Ngoma, bishimiye korozwa inkoko ndetse begerezwa iguriro ry amagi (kiosk), bakaba bafite icyizere ko abana babo batazongera kuzahazwa n imirire mibi. Niyombaza Anne Marie wo mu Murenge wa Murama, ni umwe mu babyeyi bafite abana bari mu mirire mibi, wagize ati:  Mfite umwana ndera mbereye nyina wabo ariko twagerageje kumuha buri kimwe cyose biranga araremba aguma mu mirire mibi. Uyu mwana yamaze imyaka hafi ine atagenda, no gukambakamba bikanga, rero ubu nshimishijwe n uko ngiye korora inkoko kandi batwigishije akamaro k amagi nzajya nyamuha ndebe ko yagira ubuzima bwiza.  Maniragena Florence wo mu Murenge wa Remera, na we ati:  Izi nkoko zigiye gutuma nzajya mpa abana banjye amagi, bakava mu mirire mibi bakaba abana beza nk abandi. Ndashimira ubuyobozi bwa ABUSOL Ltd bwatwitayeho.  Musabyimana Jean Baptiste. Umuyobozi Mukuru w Ikigo ABUSOL Ltd cyorora inkoko zitera amagi kikanayagemura mu Rwanda ndetse no hanze yarwo, avuga ko kugeza ubu bamaze guhindura ubuzima bw imiryango irenga 100 bayiha ubufasha bukura abana mu mirire mibi. Ati:  Uyu munsi tworoje imiryango 15, buri mezi atatu tworoza hafi imiryango 10, ndumva tumaze guha imiryango irenga 100. Dufite imiryango itatu twishingiye iza gufata amagi buri munsi ahantu dukorera. Turasaba ababyeyi kumva akamaro ko kugaburira umwana amagi kuko bituma ubwonko bw umwana bukora neza.  Avuga ko amagi ari byo biribwa bikomoka ku matungo bihendutse kurusha ibindi, agasaba abantu guhindura imyumvire yo kwiyumvisha ko amagi ari ay abazungu. Kugeza ubu ABUSOL Ltd imaze gufungura amashami y ubucuruzi bw amagi mu bice bitandukanye by Igihugu, harimo ayo mu duce tugize Akarere ka Ngoma mu Mujyi n i Rukumberi. Mu Mujyi wa Kigali ayo mashami aboneka i Nyamirambo na Nyabugogo mu Karere ka Nyarugenge no ku Gisozi mu Karere ka Gasabo, mu Majyepfo ishami rikaba riri mu Karere ka Muhanga ndetse bagiye no gufungura i Karongi , Musanze na Rubavu. Biteganyijwe ko n andi mashami azafungurwa mu tundi Turere tw u Rwanda turimo Huye, Nyanza, Ngororero n ahandi. Ikindi ni uko ABUSOL LTD ikomeje gutegura uburyo bugezweho bwo kugemura amagi, aho umuntu azajya ayatumiza yamugeraho akishyura akoresheje ikoranabuhanga. Musabyimana Jean Batiste yongeyeho ko ABUSOL LTD yatangiranye abakozi batanu gusa ariko kugeza ubu bamaze gutanga akazi ku barenga ijana, kandi bigikomeza. Ati:  ABUSOL yatangiranye abakozi 5 ariko ubu igeze ku 150 barimo 120 bahoraho ndetse na 30 ba nyakabyizi, twafashije  aborozi  bari baracitse intege bagera kuri 60 kubisubiramo, ubu ni aborozi bakomeye kandi na bo bafite abakozi bahaye akazi.  Umuyobozi wungirije w Akarere ka Ngoma ushinzwe iterambere ry ubukungu Mapambano Nyiridandi Cyriaque, avuga ko igikorwa cya ABUSOL cyo koroza abaturage no kubakangurira kurya amagi cyuzuzanya n ubuyobozi bw Akarere kuko kizatuma gahunda yo kwihaza mu mirire igerwaho vuba kandi byoroshye. Ati:  Turasaba abaturage kubyaza aya mahirwe ABUSOL Ltd ibazaniye basobanukirwa ibyiza byo gukoresha amagi ku ifunguro ryabo rya buri munsi, kuko ubushakashatsi bwagaragaje ko umwana ufite ikibazo cy imiririre iyo agaburiwe amagi akira vuba akarushaho gukura mu bwonko.  Icyo gikorwa cy ubukangurambaga bwo kurya amagi cyabimburiwe no gusura ibiraro by inkoko za kijyambere byubatswe na ABUSOL kuri site ya Gahima mu Murenge wa Kibungo. Ibyo biraro byororewemo inkoko zisaga 10 000 aho abafatanyabikorwa mu bworozi bw inkoko barimo Orora Wihaze n abandi beretswe ibyiciro bitandukanye by imishwi y inkoko irererwamo mbere yo gukura ikagera ku kigero cy inkoko zibirwano zitegura gutera amagi. Amagi ya ABUSOL Ltd yujuje ubuziranenge Amagi ya ABUSOL yujuje uburemere buhagije, kuko apima amagarama hagati y amagarama 62-70, mu gihe amagi asanzwe aba yujuje amagarama 50. Musabyimana Jean Baptiste aboneraho gusaba Abanyarwanda ko icyabafasha kurinda abana igwingira, ari ugufata ibikomoka ku matungo birimo amagi cyane ko atuma ubwonko bwabo bukura neza. Aya magi apimwa buri cyumweru ngo harebwe ko nta kibazo afite, kandi mu Karere ka Ngoma aza ku isonga. Ikindi ni uko mu 2017 amagi y ABUSOL LTD  yitabiriye amarushanwa y amagi yujuje ubuziranenge mu Bwongereza ahiga ayandi. Ni mu gihe ABUSOL Ltd yatangiye gushyira itafari ryayo mu mwuga w ubworozi bw inkoko mu mwaka wa 2016, aho byari urugendo rukomeye kuko batangiranye inkoko ibihumbi 10 gusa. Uyu munsi bafite inkoko zisaga 100,000 zose zitera amagi n izindi 30,000 ziba zirerwa kugira ngo zisimbure izishaje cyangwa zihabwe abashaka korora ariko bahereye ku nkoko ziteguye gutera. ABUSOL LTD ishishikariza abantu bashaka kujya mu bworozi bw inkoko zitera amagi guhera ku nkoko ziteguye gutera kandi zarezwe neza aho guhera ku mushwi w umunsi umwe kuko aborozi benshi bahahombera. Ni yo mpamvu ABUSOL Ltd yatangije ubuvugizi bwo korora inkoko z ibirwano. Ikaba yiteguye guha ubishaka inkoko zarezwe neza kandi ziteguye gutera. Inkoko z ibirwano ntabwo ziba zikirwaragurika kandi zipfa ubusa byongeyeho ko zihita zitanga umusaruro mu gihe ufashwe umushwi w umunsi umwe utegereza amezi 6 yose atarabona umusaruro. Intego y ABUSOL Ltd ni uko umuntu wese wifuza ibirwano byiteguye gutera yajya abigezwaho byihuse bityo amagi akaboneka ari menshi mu Rwanda. Ni muri urwo rwego ikiraro kirererwamo izo nkoko kiri mu Karere ka Ngoma cyatanzweho arenga miliyoni 250 z amafaranga y u Rwanda harimo n ibikoresho. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Ati:  Abantu bakwiye korora neza inkoko, ntibazororere kuzigurisha ahubwo tubone amagi duhe imiryango yacu, amafaranga tuyatekereze nyuma. Turashishikariza cyane ababyeyi kujya bategurira abana babo ifunguro ririho igi. Kera abantu bavugaga ko amagi ari ay abazungu kuko batari bazi akamaro kayo. Byagaragaye ko amagi afite intungamubiri, turakangurira buri wese kurya amagi.  Yongeyeho ko ku bufatanye na Minisiteri y Ubuzima bifuza ko Umunyarwanda yabona igi nibura rimwe ku munsi. Imibare y umusaruro w amagi mu mwaka wa 2022 yari igeze kuri toni 8 600, mu gihe umwaka ushize wikubye kabiri ukagera kuri toni  ibihumbi 17,000. Kugeza ubu mu Rwanda umuntu arya hagati y amagi  10 na 13 ku mwaka, mu gihe mu Buyapani umuturage arya amagi 400 ku mwaka nk igihugu kiri imbere y ibindi bihugu mu kurya amagi menshi.
link956: Hari abashobora kubyita amahirwe kuba 70% by abanyeshuri bize mu Ishuri Ryisumbuye ry Imyuga n ubumenyi ngiro rya Nyamata (Nyamata TSS) barabonye imirimo mu gihe abandi 30% bayihangiye ndetse bakayiha abandi, ariko byose bifitanye isano n uburezi bufite ireme butangirwa muri iryo shuri rimaze kuba ubukombe. Uretse ubuyobozi bubihamya, abanyeshuri biga muri Nyamata TSS bahamya ko ushoje amasomo muri iryo shuri kuba umushomeri biba bitakiri mu bimuranga kubera ubumenyi bwihariye bahabwa mu myuga n ubumenyi ngiro. Ubwo Imvaho Nshya yasuraga icyo kigo cy ishuri giherereye mu Murenge wa Nyamata mu Karere ka Bugesera mu Ntara y Iburasirazuba, yahakuye ubuhamya bwiza bw agaciro gakomeye ko kwiga imyuga n ubumenyi ngiro, by umwihariko mu kigo gishoboye nka Nyamata TSS. Ihirwe Ange Eloiyse wiga muri L5 mu Ishami ry ubudozi, avuga ko ari amahirwe kwiga amasomo y imyuga n ubumenyi ngiro kuko ngo nubwo akiri umunyeshuri, mu gihe cy ibiruhuko akorera amafaranga. Ati:  Mu rugo mfite imashini idoda, nibura mu biruhuko binini nagize amahirwe nkorera ibihumbi 30 . Ahamya ko abo biganye iyo bamubonye adoda bamuseka bakumva ko yakabaye yiga siyansi cyangwa n andi masomo y ubumenyi rusange kandi iyo akorera amafaranga muri bo hari ababa bibereye iwabo ntacyo bakora. Nigane Ingabire Kevine wiga mu Ishami ry ubukanishi bugezweho (Mechanical Production Technology) mu mwaka wa Gatandatu (Level 5), avuga ko u Rwanda rufite Politiki yo guteza imbere inganda, bityo kubona akazi bizamworohera kandi yizeye kwinjiza amafaranga menshi. Kwiga aya masomo si ibintu ababyeyi be bumvaga kuko bamubwiraga ko yigwa n abahungu gusa. Ati:  Bambwiraga ko biriya bintu ntabishobora kuko mfite utubaraga dukeya kandi ndi umukobwa. Ku bwanjye numvaga mbishaka, ndabibakundisha babonye ko ari ibintu byavamo amafaranga baravuga ngo ngaho genda utangire wige nawe uzakore . Ahamya ko amasomo yiga adasaba imbaraga ahubwo bisaba gukoresha umutwe kuko ibyo bakora bikorwa n imashini bidasaba imbaraga z umuntu. Ati:  Icya mbere ni mu mutwe, ikindi ni ubushake . Kugeza ubu Nigane afite ubushobozi bwo gukora icyuma gishya cyakwifashishwa mu gihe ikindi kitagikora (Spare Parts), intego ye ni ukuzaba injenyeri agakora ibyananiranye atanga n ibisubizo ku bibazo bikibangamiye iterambere ry u Rwanda. Murasanyi Kazimoto Edmond, Umuyobozi wa Nyamata Technical Secondary School (TSS), asobanura ko iri shuri ritanga umusaruro mwiza ku isoko ry umurimo mu Rwanda no ku rwego mpuzamahanga. Agaragaza ko amasomo y imyuga n ubumenyi ngiro kuri ubu yitabirwa cyane, ati:  Barayitabira cyane, ahubwo ubusabe bwabo hari igihe bwenda kuruta ubushobozi bw ikigo. Iyo barangije bahita babona akazi n utakabonye akazi gahoraho abona ibiraka bimuha amafaranga. Abandi batsinze ku manota yo hejuru, bahita bajya muri Kaminuza (IPRCs) . Yatanze urugero rw aho Umuyobozi w Akarere ka Bugesera, Mutabazi Richard, yamusabye kumushakira abana babiri bize gusudira, umwe muri bo agahita abona akazi muri Green Hills Academy. Abanyeshuri bize muri Nyamata TSS bakora hirya no hino mu dukiriro, by umwihariko mu Mujyi wa Kigali. Murasanyi akomeza agira ati:  Iyo tuvuye hano tugiye gushaka ibikoresho, hari ubwo ugera mu Gakiriro ugasanga abana bize hano barahari kandi biteje imbere . Nyamata TSS inatanga amasomo y amezi 6 hanyuma uyashoje agahabwa icyemezo (Certificate) gitangwa n Ikigo cy Igihugu Gishinzwe Guteza Imbere Amashuri y Imyuga n Ubumenyingiro (RTB). Iryo shuri rinagira isomo ryihariye rijyanye no kwihangira imirimo riza ryunganirana n amasomo y imyuga n ubumenyi ngiro afatwa nk igisubizo gikomeye mu kugabanya ubushomeri. Nyamata TSS itanga inyungu nyinshi ku bayituriye Murasanyi K. Edmond yabwiye Imvaho Nshya ko abaturiye Nyamata TSS hari byinshi bayungukiraho, kuko iyo hagize ukenera ikintu bakimukorera akishyura ku giciro gito ugereranyije n ahandi. Abanyeshuri biga ubwubatsi bagira uruhare mu gusana inzu z abakuze batishoboye, abiga gusudira bagakora ibyapa biranga Imidugudu igize Umurenge wa Nyamata. Ibi kandi bishimangirwa na Nkurikiyintwari Samuel uturiye iri shuri akaba anakorera imirimo y ubushabitsi hafi yaryo. Agira ati  Hari igihe kigera ukabona abanyeshuri ndetse n ubuyobozi bwa Nyamata TSS barimo gukora ibikorwa biteza imbere umuturage nko kubakira abatishoboye. Ikindi nk ibi bikoresho nkoresha muri Resitora nabiguriye mu kigo ku giciro gito kandi byakozwe n abanyeshuri. Navuga ko iri shuri ridufitiye akamaro kanini . Kugeza ubu muri Nyamata TSS kimwe n ahandi hose mu Rwanda, amashuri y imyuga n ubumenyi ngiro yigwamo n abana batsinze neza. Ubuyobozi buvuga ko iyo ababyeyi babonye umwana urangije muri Nyamata TSS akaba injenyeri bumva bibashimishije. Imitsindire myiza ituma Nyamata TSS yakira ubusabe bwinshi bw abashaka kuhiga Ku rundi ruhande, ubuyobozi bwa Nyamata TSS bugira ikibazo cy ubushobozi bwo kwakira abana kuko baza kwiga ari benshi. Mu mwaka wa Kane (Level 3) bafitemo abanyeshuri 272, mu wa gatanu (Level 4) bafitemo 455 mu gihe mu wa gatandatu (Level 5) bafitemo 351. Mu Mwaka wa 2021/2022 abanyeshuri 47 bose bigaga ikoranabuhanga (Electronics Services) baratsinze, uwagize amanota make yagize 37/60. Ni mu gihe abiga amashanyarazi 42, batanu muri bo bujuje 60/60, uwagize make agira 31/60. Abenshi mu bize ububaji, inganda z i Masoro zibasaba Nyamata TSS, ubu ni bamwe mu bakora mu nganda zikora matela. By umwihariko ubwo bumenyi bufite inkomoko kuko Nyamata TSS ifite inzobere yo muri Zimbabwe yigisha amasomo y ubudozi, n abandi barimu babigize umwuga Mulisa Gaston, wigiye muri Nyamata TSS akaba ahigisha, avuga ko yahigiye Ikoranabuhanga ryo gukora mudasobwa no kuyikoresha (Computer Electronics). Yagize amahirwe yo gukomereza amasomo muri Kaminuza yigisha Ikoranabuhanga (IT), akaba yumva mu myaka 5 iri imbere, ashaka kuzikorera ku giti cye. Ashishikariza urubyiruko kwiga amasomo y imyuga n ubumenyi ngiro kuko ari ho hazaza h u Rwanda rw ejo, agira ati:  Ni ukwishakamo ibisubizo kuko icya mbere hano urabanza ukahakura ubumenyi ndetse ukanahakura ubushobozi bwo kujya guhangana ku isoko ry umurimo . Umutoni Denyse, Umuyobozi ushinzwe imyitwarire y abanyeshuri, asobanura ko imyitwarire y abanyeshuri muri rusange ihagaze neza muri Nyamata TSS kandi ko bafatanya n ababyeyi gukurikirana imyitwarire y abanyeshuri. Nyamata TSS yatangiye mu mwaka wa 2003, itangirana abanyeshuri basaga 200.  Kugeza uyu munsi habarurwa abanyeshuri 1078 habariwemo n abakobwa 402 biga muri iri shuri. Ritangira, ryatangiranye icyiciro rusange cy amashuri yisumbuye (O Level), mu 2005 ritangira kwigisha imyuga n ubumenyi ngiro. Icyo gihe ryahereye ku mashami atatu ari yo ubwubatsi, ikoranabuhanga n amashanyarazi none uyu munsi  rifite amashami 10 nyuma yo guhuza ishami ryo gusudira n ubukanishi rusange bikitwa Ubukanishi buteye imbere (Manufacturing Technology). Gahunda ya Leta y u Rwanda ni uko mu mwaka wa 2024 nibura 60% by abarangiza amashuri baba barize amasomo y ubumenyi ngiro, mu rwego rwo kuvugurura iterambere ry ubukungu riyanye n icyerekezo rusange ku Isi. RTB iherutse gutangaza ko ibikorwa byo kongera amashuri y imyuga n ubumenyi ngiro bizakorwa mu ngengo y imari yatangiye gukoreshwa muri Nyakanga 2023. Ni mu gihe Guverinoma y u Rwanda yihaye gahunda y uko mu mwaka wa 2024 Imirenge yose yo mu gihugu izaba ifite nibura ishuri rimwe ry imyuga n ubumenyi ngiro. Ayo mashuri azaba yakira 60% by abanyeshuri barangije Icyiciro Rusange ugereranyije na 31.9% bayigamo uyu munsi. RTB igaragaza ko 86% by abarangiza amasomo mu mashuri y imyuga n ubumenyi ngiro babona akazi nibura nyuma y amezi atandatu barangije amasomo. Abiga aya masomo kandi barimo ingero nyinshi z abihangiye imirimo bakayiha n abandi, mu gihe Leta y u Rwanda yihaye intego ko imirimo mishya miliyoni 1.5 igomba kuba yarahanzwe kugeza muri 2024. Amafoto: KAYITARE J.Paul
link957: Ubuyobozi bwa Kaminuza y u Rwanda (UR) bwahishuye ko bwashoye agera kuri miliyari 5 z amafaranga y u Rwanda avuye kuri miliyoni 700, mu rwego rwo kuzamura ireme ry ubushakashatsi bukorwa n abanyeshuri b iyi Kaminuza. Byagarutsweho ku wa Gatatu tariki ya 8 Ugushyingo 2023, ubwo hatangizwaga Icyumweru cyahariwe guhanga udushya (UR Innovation Week) hamurikwa imishinga ya bamwe mu banyeshuri bo muri iyi kaminuza mu nzego zitandukanye zirimo ubuvuzi, ikoranabuhanga n izindi. Ni igikorwa cyateguwe na Kaminuza y u Rwanda binyuze mu Kigo Nyafurika cy Icyitegererezo cyigisha ibijyanye n ingufu (African Centre of Excellence in Energy for Sustainable Development, ACEESD) ndetse n Ikigo gifasha mu guhanga udushya (Grid Innovation and Incubation Hub) byombi bikorera muri Kaminuza y u Rwanda mu Ishami ry Ubumenyi n Ikoranabuhanga. Ibi biganiro byahuje abashakashatsi, mu nzego zitandukanye, abanyeshuri bafite ibitekerezo byavamo udushya, abikorera, ibigo bifasha mu ihangwa ry udushya hagamije kurebera hamwe amahirwe, ibibazo bikibangamiye iterambere ry ihangwa ry udushya mu Rwanda no muri Afurika muri rusange. Dr. Ndikumana Rymond, Umuyobozi wungirije wa Kaminuza y u Rwanda ushinzwe igenamigambi n imiyoborere, yagaragaje ko iyi Kaminuza irimo gushyira imbaraga mu kuzamura ireme ry ubushakashatsi bukorwa n abanyeshuri kugira ngo butange umusanzu mu gukemura ibibazo biri muri sosiete nyarwanda. Yagize ati:  Ubushakashatsi muri Kaminuza bukorwa muri siyansi na tekinologi, ubuhinzi, ubuganga, imyigire, n ibijyanye n ubukungu, mu myaka yashize bwariyongereye bifatika mu bice byose kandi dukora ubushakashatsi ku bibazo by Igihugu nko muri COVID-19 twagize uruhare rufatika, twakoze ku ndwara zifata ibihingwa n amatungo . Uyu muyobozi kandi ahamya ko Kaminuza y u Rwanda ubu yihaye intego yo guhindura imikorere y ubushakashatsi bukava mu bitabo bugashyirwa mu ngiro, aho yashoyemo ari hagati ya miliyari 2 kugera kuri miliyari 5 z amafaranga y u Rwanda. Ati:  Ubu ngubu dufatanyije n abaterankunga batandukanye twashyizemo miliyari ziri hagati y ebyiri n eshanu, azakora ibikorwa bitandukanye by imishinga y abanyeshuri. Hari abari gukora ibiryo by amatungo bidahenze cyane, abari gukora  solar  turebe uko twabigeza ku muturage ku giciro gitoya dute, ya myanda turimo kureba uko yabyazwa umusaruro ikavanwamo ibicanwa kuko hari benshi bagikoresha amakara, urumva turagenda dukora natwe twerekana ibyo dukora, ubu rero turashaka ko twongera umwanya tugahindura imyigishirize yacu ni ho tuzabasha gutanga umusaruro n ibisubizo bifatika.  Ni ibikorwa byo guteza imbere ubushakashatsi bw abanyeshuri ba Kaminuza y u Rwanda ifatanya na Banki y Abaturage y u Rwanda (BPR) ari na yo ihemba abahize abandi mu guhanga udushya. Patience Umutesi, Umuyobozi Mukuru wa Banki y Abaturage y u Rwanda (BPR), ashimangira ko iyo banki yiyemeje gutera inkunga imishinga y abanyeshuri kugira ngo bibafashe mu iterambere. Ati:  Ubwa mbere uwatsinze twamuhembye miliyoni eshanu kugira ngo igitekerezo cye abashe kugikuza, yakoze ikoranabuhanga ryibyaza ingufu imirasire y izuba (Solar) kugira ngo ajye acanira abaturage, ubu ni ubwa kabiri kandi na bwo uwatsinze twamugeneye igihembo cya miliyoni eshanu z amafaranga y u Rwanda.  Dushimimana Jean Marie Julien wize muri Kaminuza y u Rwanda, avuga ko nyuma yo gukora umushinga w ikoranabuhanga rikoresha umuriro w amashanyarazi yo ku muyoboro munini akoreshwa abangikanyijwe n abakoresha iz izuba avuga ko gufatanya na Kaminuza byamufashije gukuza umushinga we ndetse n amafaranga yahawe na BPR azamufasha gukomeza gukemura ikibazo cy abaturage badafite umuriro w amashanyarazi. Dushimimana avuga ko gahunda y uyu mushinga we ari uko azashyigikira Leta mu kugera ku ntego y uko muri 2024 buri rugo ruzaba rufite umuriro w amashanyarazi. Ati:  Twakoze icyuma gifasha mu gihe umuriro uturuka ku zuba wawubura wenda nka nijoro ugakoresha uwa REG, ubu twarebye abakoresha umuriro uturuka ku zuba bakoresha nibura 97% undi bagakoresha undi muriro usanzwe wa REG.  Iyi sisitemu yacu twagerageje uburyo tumanura ibiciro, ubu ingufu bari kubona ku zihenze twebwe twerekanye ukuntu zihendutse kandi koko ibiciro biragabanyuka, kuri kilowati imwe tuyitanga ku bihumbi 30 y u Rwanda  kugira ngo umuntu akenere sesitemu yo guteka na firigo bisaba miliyoni 1 n ibihumbi 800 mu gihe ukenera gukoresha umuriro usanzwe utarengeje amatara arindwi yishyura ibihumbi 350 . Pascal Gatabazi, Umujyanama mu bya tekeniki muri Minisiteri y Uburezi, akaba yari ahagarariye Minisitiri w Uburezi, avuga ko innovation week  icyumweru cyo kumurika udushya  ari urubuga rw aho abanyeshuri bagaragaza ubushakashatsi bakora  ati:  Ni urubuga bikaba n amahirwe yo gushyira ahagaragara ibyo bakora bifite uruhare mu guhindura sosiyete nyarwanda, no guteza imbere ireme ry uburezi ariko by umwihariko bikabaha n amahirwe yo gufatanya n izindi Kaminuza Mpuzamahanga . Kaminuza y u Rwanda ivuga ko hari indi mishinga 20 y abanyeshuri igiye gukomeza kwagura kandi buri mezi atandatu ikazajya ikora icyumweru cyahariwe udushya hamurikwa ubushakashatsi bw abanyeshuri (UR Innovation Week), igahamya ko iyi ari imikorere mishya y ubushakashatsi izahoraho. ZIGAMA THEONESTE
link958: Karame Rwanda Ltd ni sosiyete ikora imirimo y ubwubatsi bw imihanda mu Mujyi wa Kigali ndetse no hirya no hino mu Rwanda, yatangiye mu 2006, amahitamo yayo akaba ashingiye ku gukunda igihugu nk uko Umuyobozi Mukuru wayo, Munyakazi Sadate yabitangaje. Ibisobanuro by izina ry iyi sosiyete y ubwubatsi, ni ukwifuriza u Rwanda uburame kandi ko ruguhamagaye warwitaba. Ubwo Munyakazi watangije Karame Rwanda yendaga kuzuza imyaka 25, ubuzima bwe bw ubucuruzi yiteguraga kujyamo, yumvise izina ryiza yabuha ari uko yakwitaba u Rwanda cyangwa akarwifuriza kurama. Karame Rwanda ni sosiyete ifite ibikorwa binyuranye, ikorana n Umujyi wa Kigali nko kubaka imihanda no kuyitaho mu gihe yangiritse, kubaka amateme, kuyobora amazi ndetse no kubaka ibiraro. Iyi sosiyete igira gahunda zo kwirinda ibiza, aho basukura ruhurura kuko iyo zisibye zikazamo ibitaka ari byo bituma amazi ashobora kureka cyangwa akaba yanateza imyuzure. Mu kiganiro Imvaho Nshya yagiranye na Munyakazi, yagize ati:  Tubyitaho bigatuma amazi ahora aca mu nzira yagenewe, bikarinda ibiza. N ahabaye ibiza dufitanye amasezerano n Umujyi wa Kigali ko twihutira kuhasana kugira ngo abaturage batajya mu kaga . Ibi ni bimwe mu bikorwa Karame Rwanda Ltd irimo gukora muri iyi minsi hakiyongeraho kubaka imihanda hirya no hino mu makaritsiye, cyane cyane ku bufatanye n Umujyi wa Kigali n abaturage. Munyakazi yahamirije Imvaho Nshya ko muri Kibagabaga hubatswe site zigera kuri eshatu. Hari site ifite uduhanda turindwi, ifite uduhanda nka tubiri n indi ifitemo agahanda kamwe. Ati:  Ku Kacyiru naho hari amasite abiri, Bumbogo, Gasogi n ahandi. Aho hose ni ibikorwa dukora ku bufatanye bw Umujyi wa Kigali n abaturage . Bahisemo imirimo y ubwubatsi hashingiwe ku isoko uko ryari rihagaze, basanga ari ho bajyamo neza mu kuyobora ishoramari ryabo kugira ngo na bo biteze imbere. Yagize ati:  Ibikorwa by ubwubatsi ni ibikorwa bihoraho Afurika ikeneye n Igihugu cyacu by umwihariko, twumvaga ari igice twagiriramo ubunararibonye kugira ngo twiteze imbere nka sosiyete ariko tunateze imbere Igihugu . Impamvu bahisemo gukoresha urubyiruko Ubuyobozi bwa Karame Rwanda Ltd busobanura ko kwita ku rubyiruko ari ukwita ku hazaza h Igihugu kuko ni rwo mizero y ejo heza kandi akaba ari no kuruha amahirwe yo kugira ngo rugire ubunararibonye no kugira umusanzu rutanga mu kubaka Igihugu ruhereye ku kwiyubaka rwo ubwabo. Munyakazi akomeza agira ati:  Ntabwo twanga n abakuze ariko tubona yuko iyo umuntu afashe urubyiruko hari ikintu kinini cyane aba afashije Igihugu. Ku bagore ho ni umwihariko kubera ko batagiye bagaragara mu mirimo y ubwubatsi, ni yo mpamvu twahisemo ko uzajya abikenera tuzajya tumufasha kandi biradushimisha kubona bashiki bacu baritinyutse bakumva yuko hari imirimo na bo bashobora gukora . Icyerekezo cya Karame Rwanda, Munyakazi avuga ko Iterambere ry Umujyi wa Kigali n iterambere ry igihugu rigaragarira buri wese, aho mu 1994 ubwo Jenoside yakorewe Abatutsi yahagarikwaga n ingabo zari iza RPF wasangaga igihugu kidafite ibikorwa remezo. Agaragaza ko kuri ubu hari imihanda minini irimo kubakwa ariko ngo iyo winjiye muri karitse usanga hakiri imihanda y icyondo, hari ivumbi no kuba hakigaragara imihanda idatunganye akaba ari yo mpamvu habayeho ubufatanye hagati y Umujyi wa Kigali n abaturage. Ubuyobozi bwa Karame Rwanda bugira buti:  Ubwo bufatanye rero buduha yuko mu cyerekezo cyacu twifuza ko bizagera umwaka utaha nibura ibilometero bitari munsi y ijana (Km 100) byaba bitunganyije ku buryo abaturage baba bafite imihanda itunganyije . Imyumvire y umuturage isigaye iteye imbere. Ibi Munyakazi abishingira ku kuba ngo umuturage asigaye yumva neza kugira uruhare mu bimukorerwa icyo bivuze. Ati:  Iki ni ikimenyetso cyiza cy igihugu kirimo gutera imbere kandi kirimo kwiyubaka, haba mu bumwe, mu iterambere ndetse no mu guteza imbere igihugu cyacu mu bijyanye n imyumvire y abenegihugu. Umuturage asigaye yumva agomba kugira uruhare mu bimukorerwa birumvikana ko ahita agira uruhare mu kurinda ibyo yagezeho . Uko Karame Rwanda yakiriye igisubizo Perezida Kagame aherutse guha Abanyarwanda Munyakazi Sadate yabwiye Imvaho Nshya ko nk abikorera bo ari ugukomeza (Continuit ) ibyiza igihugu kigeraho n iterambere ryacyo. Avuga ko Igihugu giha amahirwe angana abaturage bacyo kandi bakangana n imbere y amategeko n Igihugu. Atanga urugero rw aho kera wasangaga umuntu atamenya aho akazi ka Leta gatangirwa cyane ko ngo Leta ari we Mukoresha munini muri iki gihugu. Ubu ngo bazi aho ako kazi gatangirwa, habaho ipiganwa, umuntu agatsindira isoko akarikora yanarirangiza akishyurwa. Yagize ati:  Nk uwikorera, gukorera mu gihugu kimeze gutyo cyangwa kuvuka k ubucuruzi bwanjye bukavukira mu gihugu kiri kuri gahunda gutyo, Umuyobozi wabikoze mba numva yuko kutubwira ngo aziyamamaza umwaka utaha, twe tuba twumva dusubijwe ubwiza n ubundi turimo. Dusubizwa gutera imbere kw Igihugu ndetse no gukomeza kugira icyizere cy umutekano nk urutirigongo rw iri terambere dufite. Navuga yuko njye nk uwikorera ari ikintu cyiza kandi cyanshimishije kubona Nyakubahwa Perezida wa Repubulika y u Rwanda, Paul Kagame, watugejeje kuri byinshi aduha amahirwe yo kuzongera kutwemerera kutuyobora umwaka utaha, kuko gutsinda amatora byo rwose Insha Allah njye mbona ko byoroshye cyane, kubigeraho byo ni uruca bana .
link959: Sosiyete ikora ubucuruzi bwo gutega ku mikino n indi mikino y amahirwe izwi nka  Premier Bet , yashimye abakiliya bayo yagura ishami rya Gikondo-MAGERWA, mu rwego rwo kwagura no kunogereza serivisi abayigana. Aganira n Imvaho Nshya Edouard Seillier, impuguke mu kunoza ibicuruzwa bya Premier Bet (Product Specialist), yavuze ko iki gikorwa kibaye ho mu rwego rwo gushimira abakiliya bayo, no kubereka  ko ubusabe bwabo ari ingenzi kuko kubaho kwayo ari kubera umukiliya. Ati:  Umukiliya wacu ni we mufatanyabikorwa wa mbere mu Rwanda, igihembo twamugeneye cyangwa twabahaye cyari ukwagura iri shami ryacu rya Gikondo-MAGERWA, aho twarikuye kuri metero kare 10 tukazigeza kuri metero kare 100, bagaragaje ko aha hantu ari hato duhitamo kubaha igihembo cyo ku hagura.  Yongeyeho ko ari iby agaciro kuba Premier Bet yongereye ingano y iri duka rya Magerwa, kuko ryari rifunganye ndetse abarigana ntibabashe kubona serivisi zinoze, avuga ko muri Premier Bet bita cyane ku cyo umukiliya akeneye kuruta icyo bo bifuza. Yashimangiye ko abifuza kubagana imiryango ikinguye, kandi bazahasanga serivisi nziza mu bijyane n imikino y intego mu Rwanda utasanga ahandi. Patrick Kaka ushinzwe ubucuruzi n iyamamazabikorwa (Head of Sales & Marketing) muri Premier Bet, yavuze ko iki gikorwa kiri muri bimwe by ingenzi mu kwagura no kunoza imikorere kugira ngo ababagana barusheho guhabwa serivisi uko babyifuza. Ati:  Muri Premier Bet umukiliya ni umwami, mu minsi ishize twahembye umufatanyabikorwa mwiza, ariko ubu hari hagezweho umukiliya twabikoze mu rwego rwo gukurikiza ubusabe bw abatugana, kuko hano MAGERWA dufite umubare munini w abatugana kuruta aho twakoreraga, ni yo mpamvu twabahaye impano yo kwagura hano kugira ngo umukiliya arusheho kugira ubwisanzure.  Iri shami rya MAGERWA ririmo amateleviziyo 12, arimo imikino yo gutega itandukanye, ku buryo buri mukiliya yashyizwe igorora bitewe n icyiciro ashaka kugeragerezamo amahirwe, ndetse na za mudasobwa 10 zizajya zibafasha guhabwa serivisi nziza zinoze kandi ku gihe. Yongeyeho ko ibi bikorwa bizakomeza gukorwa mu gihugu hose, mu rwego rwo kurushaho gukomeza kunoza serivisi ku babagana ndetse no kuborohereza gutega ku mikino. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita Imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Kaka Patrick yasobanuye ko by umwihariko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Kandi  nka  Premier Bet twifurije abakiliya bacu kuzagira Noheli nziza  n umwaka mushya muhire wa 2023 !
link960: Ngiruwonsanga Melchior ni we mufatanyabikorwa w Ikigo Premier Bet gicuruza imikino y amahirwe mu Rwanda, washyikirijwe iduka (shop) rishya nk igihembo cy ubudakemwa yagaragaje mu kugeza serivisi nziza ku bakiliya muri uyu mwaka wa 2022. Ni igihembo ngarukamwaka gitangiranye n uyu mwaka kikazajya gihabwa umufatanyabikorwa w indashyikirwa wa Premier Bet (Express of the Year) mu gucuruza neza, ahagarariye Premier Bet neza ndetse no gukurikiza amabwiriza n ibindi bikorwa by iki kigo kimaze kuba ubukombe mu Rwanda. Ngiruwonsanga Melchior ni umwe muri abo bafatanyabikorwa bishimira ko kuba bakorana n iki kigo cyabahinduriye ubuzima, kikabuhindurira abo mu muryango ndetse n abo bahaye akazi. Uyu mufatanyabikorwa yari asanzwe afite amaduka ya Premier Bet arindwi mu bice bitandukanye by Igihugu harimo amaduka atatu mu Mujyi wa Kigali nk iriherereye i Nyabisindu mu Karere ka Gasabo, iriherereye i Karama mu Karere ka Nyarugenge ndetse n iribarizwa Kicukiro Centre mu Karere ka Kicukiro. Yiyongeraho andi yo mu ntara arimo iryo mu Karere ka Gatsibo, Huye, Ngororero na Rubavu, akaba yishimira irindi duka yahawe na Premier Bet riherereye ahitwa kwa Mushimire, Akarere ka Gasabo mu Mujyi wa Kigali. Mu kiganiro n Imvaho Nshya, Ngiruwonsanga Melchior yagize ati:  Nishimira kuba nkorana na Premier Bet kuko hari byinshi yangejejeho. Yampinduriye ubuzima, ibuhindurira umuryango wanjye n abo nagiye mpa akazi.  Yakomeje ashimira Premier Bet, ati:  Premier Bet ndayishimira cyane. Mu by ukuri ni by igiciro kubona ibigo by abanyamahanga biza mu Gihugu bikabasha guha amahirwe n abenegihugu bakabasha gukora bakagira byo binjiza bakunguka. Ibyo bituma n abenegihugu bagira umusaruro bakura muri izo kompanyi bigatuma n abaturage bayiyumvamo.  Yashimiye kandi na Leta y u Rwanda ireshya abashoramari b umumaro baha amahirwe Abanyarwanda bakabasha kubona icyo gukora, ati:  Mu by ukuri turashimira Leta y u Rwanda ihora buri gihe ishaka abantu baza gushora imari muri iki gihugu kugira ngo abenegihugu babashe kubaho neza.  Edouard Seillier, impuguke mu kunoza ibicuruzwa bya Premier Bet (Product Specialist), yavuze ko intego ya  Express of the Year  ari iyo guhemba umufatanyabikorwa w indashyikirwa mu Rwanda, mu birebana no gucuruza neza no gukorana neza n andi maduka. Ati:  Ubu ni iby agaciro kuri Premier Bet kuba yatanze iri duka rishya rizajya ryerekanirwamo imikino yose. Buri muntu wese ashobora kuba umufatanyabikorwa wa Premier Bet, twemerera buri wese ufite iseta nziza yo gukoreramo, ufite ibitekerezo bizima kandi bijyanye n igihe. Kugira ngo ufungure iduka, icyo dukora ni uko Premier Bet itanga uruhushya maze umufatanyabikorwa agakora ubucuruzi bwe mu mutuzo.  Yashishikarije abifuza kuba abafatanyabikorwa kubagana bakabona ibisobanuro biruseho bijyanye n ubufatanye yifuza kugirana n ikigo ubwo ari bwo. Patrick Kaka ushinzwe ubucuruzi n iyamamazabikorwa (marketing) muri Premier Bet, yahishuye ko ibihembo bya  Express of The Year  bizajya bitangwa buri mwaka uhereye muri uyu mwaka. Yavuze kandi ko kugeza ubu Premier Bet imaze kugira amaduka arenga 100 mu gihugu hose, aho abakiliya bayagana baba bafatwa nk abami kuko bitabwaho mbere y ibindi byose, kandi n ibihembo batsindira bakabigezwaho mu kanya nk ako guhumbya, haba ku manywa cyangwa nijoro. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Yasobanuye ko by umwiharko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Niba ushaka kuba umufatanyabikorwa wa Premier Bet ugafungura Express Shop yawe wahamagara kuri iyi numero: 078524666 cyangwa ukatwandikira kuri:express@premierbet.com
link961: Mu myaka igera kuri 30 ishize, Ibitaro bya Kabgayi bivura amaso bimaze kwakira no guha serivisi ababarirwa hagati ya miliyoni imwe n igice na miliyoni ebyiri, ugereranyije n abantu bagera kuri 200 byakira buri munsi. Nkurikiyinka Leonard w imyaka 68 y amavuko utuye mu Murenge wa Ruhango, Akarere ka Ruhango, ni umwe muri iyo mbaga y abahawe serivisi zamunyuze, kuri ubu akaba yishimira ko yatandukanye n akaga ko guhuma kari kamwugarije. Mu masaha ashyira saa sita, Nkurikiyinka yicaye ku ntebe hamwe na bagenzi be benshi barimo abazindutse mu museke, buri wese ategereje ko izina rye rigerwaho. Yumvise nomero yatoye akigera ku bitaro mu ndangururamajwi amenya ko ari we ugezweho, ahita yerekeza ku muganga w amaso. Akihagera yasobanuye uburyo inshuro ebyiri amaze kuza kwa muganga zahinduye byinshi kuko ari gusezera ubuhumyi yabonaga bumwugarije, kuri ubu asigaye areba neza nubwo ikibazo asigaranye ari ukutabasha gusoma inyuguti nto. Muganga w amaso yaramusuzumye amwandikira guhabwa indorerwamo z amaso, asohokana icyizere cy uko agiye guca ukubiri no kugira ingorane mu gusoma. Mu kiganiro yagiranye n Imvaho Nshya, Nkurikiyinka yagarutse ku nzira y umusaraba yanyuzemo ubwo yabonaga kurora neza bimuca mu myanya y intoki. Ati:  Nagiraga ikibazo cy uduhwa twazaga mu maso mu gitondo nkarira, nareba umuntu uri imbere yanjye gato simenye uwo ari we. Mu nshuro ebyiri naje kwivuza hari ikintu cyahindutse; nari mfite ibintu by ibihu mu maso byagiye bigabanyuka, umuntu araturuka hariya nkamumenya. Ikibazo nari nsigaranye ni icyo kutareba mu bitabo neza, na bwo bankoreye ibizamini banyandikira indorerwamo z amaso.  Nkurikiyinka ashimira abaganga b Ibitaro bya Kabgayi bivura amaso ubunyamwuga bagaragaza bita ku barwayi, agashishikariza abantu bose kujya bihutira kwa muganga mu gihe bumvise mu jisho hari ikibazo kuko abaganga bemeza ko nta nsimburajisho iraboneka. Ati:  Ni ukuri abaganga bita ku barwayi b amaso ndabashimira kuko batanga serivisi nziza, n ukihagera bwa mbere rwose ntibamurindagiza barakuyobora bakakurangira aho ujya kwaka imiti. Abafite ubwoba ko kubaga bibabaza nabamara impungenge ko bagutera ikinya mu jisho, ntumenya uko byagenze. Abantu benshi bagira ubwoba ngo kubaga birababaza, nta kintu bibabazaho rwose bagomba kuza kwa muganga bakisuzumisha iyo basanze ari ngombwa barabavura.  Mutumyinka Jacqueline utuye mu Murenge wa Byimana mu Karere ka Ruhango, na we yishimira ko inshuro ya mbere yageze ku Bitaro bya Kabgayi bivura amaso yahaboneye serivisi nziza bituma atahana icyizere cyo gukira vuba. Yagize ati:  Numvaga ndwaye amaso, andya, hakaba ubwo ntabasha kureba nkumva n umutwe urandya nyine mpitamo kuza kwivuza; usibye ko nabyumvaga gusa ni bwo bwa mbere nari nje ntabwo nari mbizi ko ndwaye.  Akomeza avuga ko ubuhumyi ari ikintu gikomeye cyane, kuko butuma umuntu yibagirwa Isi yari azi agasigara ayishushanya mu mutwe we gusa. Ati:  Se ubwo iyo utareba uragira ngo ibindi byose ntibiba bipfuye? Ntabwo wabasha kwigira mu kazi bisanzwe, ntacyo wabasha gukora nyine, iyo utarora uba ukeneye umuntu ukurandata  Dr. Livin Uwemeye, Umuganga w inzobere mu Bitaro bya Kabgayi bivura amaso, yavuze ko nubwo umubare munini w Abanyarwanda bumva neza agaciro k ubuvuzi bw amaso, hari benshi baza kwa muganga bakererewe kandi ijisho riri mu bice by umubiri bitihangana igihe kinini. Yavuze ko uko umuntu akererwa bituma n amahirwe yo kongera kubona neza agenda agabanyuka, ati:  Nkaba nsaba rero ababyeyi ndetse n abantu bakuru muri rusange, ko igihe umuntu agize ikibazo agomba kwihutira kugana ubuvuzi bw amaso bumwegereye kuva ku kigo nderabuzima kugera ku bitaro. Ijisho ni urugingo rutoya ariko rutihangana, iyo rero umuntu agize ikibazo agashyiramo ibyatsi cyangwa akigurira imiti, ashobora kwangiza byinshi kurusha uko byari bimeze.  Yahishuye ko uretse indwara z amaso zishobora gutuma umuntu ahuma, hari n izishobora gutuma atakaza ubuzima igihe yaba ativurije igihe, harimo nka kanseri y amaso n izindi ndwara zigaragarira mu maso ariko zifite ibindi bice by umubiri zafashe, ndetse n impanuka za hato na hato. Amateka na serivisi zitangirwa mu Bitaro bya Kabgayi bivura amaso Ibitaro bya Kabgayi bivura amaso ni ishami ry Ibitaro Bikuru bya Kabgayi ryatangiye mu mwaka wa 1993, rishinzwe na Diyosezi ya Kabgayi ku bufatanye n Umuryango wa Gikirisitu CBM. Byatangiye bifite inshingano yo gufasha no kuvura abaturage benshi mu Rwanda bari bafite ikibazo cy amaso ariko batabonaga uko bivuza. Dr. Theophile Tuyisabe, inzobere mu buvuzi bw amaso akaba n Umuyobozi w Ibitaro bya Kabgayi bivura amaso, avuga ko yari serivisi nshyashya kandi ikenewe cyane mu Bitaro bya Kabgayi biri ku rwego rw Akarere. Iyo serivisi yavuye ku rwego rw Akarere igera ku rwego rw Igihugu bita urwa gatatu (Referral Hospital) guhera mu mwaka wa 2012. Nubwo ari ishami ry Ibitaro bya Kabgayi, rifite urwego rwihariye (centre sp cialis ) mu buvuzi bw amaso, ari na yo mpamvu rifite uburenganzira n ubushobozi bwo kwakira abarwayi baturutse mu Turere twose tw Igihugu boherejwe ngo babone serivisi zisumbuyeho. Dr. Tuyisabe yavuze ko batanga serivisi zitandukanye zirimo gusuzuma amaso bisanzwe, aho umuntu wese urwaye ndetse n ushaka kwisuzumisha bitabwaho uko bikwiye. Gusuzuma ni serivisi yiyongeraho gutanga indorerwamo z amaso (Lunettes) zihabwa umuntu wese bigaragaye ko ari ngombwa kuzihabwa, yaba akiri muto cyangwa ari mukuru. Dr. Tuyisabe ati:  Hanyuma kuri ibyo hiyongeraho serivisi zo kubaga amaso. Iyo serivisi yo kubaga amaso ni umwihariko wa Kabgayi kuko turagerageza tugashaka abaganga b inzobere kandi bameze neza ku rwego rw Igihugu, ku buryo baba batanga serivisi zifatika. Ni yo mpamvu uyu munsi ushobora kuza ugasanga hagati y abantu 20 na 30 barabazwe ku munsi wagereranya n abantu nka 150 baza kwisuzumisha kuri uwo munsi ugasanga ko ari umubare ufatika kandi ukeneye koko abantu b inzobere babishoboye.  Indi serivisi y umwihariko ku Bitaro bya Kabgayi mu buvuzi bw amaso mu Rwanda ni iyitwa  low vision  cyangwa  basse vision  igarurira umuntu ubushobozi bwo kubona neza mu gihe ubundi buvuzi bwose butakunze. Dr. Tuyisabe yakomeje agira ati:  Hari udukoresho dufite dushobora kongerera inyuguti ubunini. Wa muntu wabonaga gakeya, akaba ashobora gusoma nka Bibiliya, ubutumwa buje muri telefoni n ibindi.  Hakurikiraho urwego rw ibizamini bikorerwa amaso akeneye ibipimo birenze ibisanzwe. Ibitaro bya Kabgayi bifite imashini zo ku rwego rwo hejuru zipima ijisho mu buryo bwimbitse, hamenyekana serivisi ya nyayo ijisho ryari ryananiranye rikwiriye guhabwa. Ikindi kintu cyihariye ku Bitaro bya Kabgayi bivura amaso ni uko umuntu mukuru yivuriza ukwe n abana bakivuriza ukwabo. Ibyo ngo byakorewe kurushaho kunoza serivisi zihabwa buri wese mu cyiciro cye, by umwihariko abana bakabona amahirwe yo kuvurwa bishimiye gukina no kuganira na bagenzi babo ari na ko barindwa kuba bakwandurira izindi ndwara mu kavuyo k abantu benshi.
link962: Kuva taliki 25 kugeza ku ya 26 Kanama 2022, Ihuriro rya 5 ku bufatanye n itangazamakuru ry u Bushinwa n Afurika ryabereye i Beijing mu Bushinwa mu buryo bwa interineti (Iyakure) . Iri huriro ryari rifite insanganyamatsiko igira iti  Icyerekezo gishya, Iterambere rishya n Ubufatanye bushya.  Iri huriro ryateguwe n ubuyobozi bukuru bwa Radiyo na Televiziyo by u Bushinwa, Guverinoma y abaturage ya Beijing hamwe n Umuryango Nyafurika w itangazamakuru. Intumwa zirenga 240 zaturutse mu nzego zitandukanye za Leta, mu bigo by itangazamakuru rishinzwe gutunganya amajwi n amashusho, Abadiporomate intumwa zabo baturutse mu Bushinwa n abagize Komisiyo y umuryango w ubumwe bw Afurika yita ku Itangazamakuru igizwe n ibihugu 42 bitabiriye ihuriro. Perezida w u Bushinwa, Xi Jinping na Perezida wa Senegal, Macky Sall ari nawe uyoboye Umuryango w Ibihugu by Afurika Yunze Ubumwe ubu (African Union ) bohereje ubutumwa bw ishimwe muri iri huriro, aho baganiriye cyane ku ruhare rwiza rw iryo huriro mu guteza imbere ibiganiro n ubufatanye hagati y itangazamakuru ry u Bushinwa n Itangazamakuru ry  Afurika, guteza imbere imyigire hagati y imico no gushimangira ingamba nyazo z ubufatanye hagati y Ubushinwa na Afurika. Ubu butumwa bwo kongera imbaraga nshya mu bufatanye bw itangazamakuru ry u Bushinwa n iry Afurika mu bihe biri imbere. Inama yari yitabiriwe kandi na Iradukunda Yves, Umunyamabanga Uhoraho muri Minisiteri y ikoranabuhanga no guhanga udushya, wari watumiwe muri iri huriro, yavuze ko yishimiye kuryitabira. Mu myaka icumi ishize, u Rwanda, kimwe n ibindi bihugu by  Afurika, rwungukiye byinshi muri ubu bufatanye bw itangazamakuru ry u Bushinwa n irya Afurika, harimo ishoramari n ibikorwa remezo, kugeza TV hose, kubaka ubushobozi, guhanga imirimo n ibibndi byinshi bigezweho. Ku bijyanye no guteza imbere itumanaho hagati y u Rwanda n u Bushinwa yagize ati:  U Rwanda rwashyizwe ku mwanya wa 2 muri Afurika mu rwego rwo koroshya ishoramari muri raporo ya Banki y Isi ishinzwe ubucuruzi muri 2020 kuba ku mugabane w  Afurika, ubukungu bushingiye ku bikorera mu Rwanda bwatanze isura nziza ku bashaka gushora imari zabo ku mugabane kubera ko inzitizi zo kwinjira zisa nkaho zitagihari. Turizera ko tuzabona sosiyete z Abashinwa zishora imari mu bikorwa remezo, nk inganda za TV , imishinga y ubucuruzi igezweho. Kugira ngo hagabanyuke igiciro cyo kugeza ibintu muri Afurika kikiri hejuru, kandi hakorwe ubushakashatsi ku iterambere kugira ngo haboneke ibisubizo bikwiye ku masoko nyafurika  n ahandi.  Uyu mwaka hijihijwe isabukuru y imyaka 10 y ihuriro ry ubufatanye bw itangazamakuru ry u Bushinwa n iry Afurika. Mu gushimira byimazeyo no gusubiza amaso inyuma ku musaruro w ibisubizo byiza, ku mpande zombi bagezeho mu myaka icumi ishize, Inzego za Leta impande zombi zashyizeho uburyo bunoze bw itumanaho kugira ngo bahurize hamwe politiki n ibitekerezo bya buri wese. Imiryango n amashyirahamwe y itangazamakuru bakoze ubufatanye mu gutangaza amakuru ndetse no mu bindi bikorwa bitandukanye birimo umushinga wo kugeza TV za Satelite mu midugudu 10,000 hamwe n undi mushinga wa  Integrated Digital Switch-over Project  byihutishije iterambere mu rwego rw itumanaho muri Afrika, ibintu byagiriye cyane Afurika akamaro kanini. U Bushinwa bwatanze kandi gahunda zitandukanye z amahugurwa y inzobere mu bitangazamakuru byo muri Afurika busangiza ubumenyi bufatika no gushimangira ihanahana ry abakozi. Ubufatanye hagati y impande zombi buragenda burushaho kwagura amashami ku muvuduko wo hejuru, mu bice bitandukanye. Ubufatanye mu bitangazamakuru ku mpande zombi bashyigikiye, guteza imbere indangagaciro rusange z abantu no gushyiraho gahunda y ibitekerezo by iterambere mu bufatanye mpuzamahanga. Itangazamakuru ry u Bushinwa n Afurika kandi rizateza imbere guhuza udushya no kurushaho kunoza ubufatanye mu bijyanye n ikoranabuhanga rya digitale n ubukungu mu ikoranabuhanga hagamijwe gushimangira kungurana ibitekerezo, gusangira amahirwe no kuzamura ubushobozi bw imiyoborere. Muri iyi nama yamaze iminsi ibiri gusa, hamuritswemo bimwe mu bikorwa byagezweho muri iyi myaka 10 ishize y Ubufatanye bw itangazamakuru ry u Bushinwa n iry Afurika (2012-2022).  Ihuriro ryasohoye itangazo rikubiyemo icyerekezo na gahunda bigamije iterambere ry itangazamakuru mu gihe kizaza, hashyirwaho n ingamba 5 zirimo guteza imbere ubufatanye n itumanaho, gushyigikira iterambere ry Isi, gutangaza inkuru z ubufatanye hagati y u Bushinwa n Afurika, guteza imbere itangazamakuru ry ikoranabuhanga no gushimangira ihanahana ry amakuru mu rubyiruko.
link963: We are delighted to share some major news; the launch of our new basketball arena in collaboration with the Gisimba Memorial Center (GMC) in Rwanda. On the 7th of June, Premier Projects, the CSR (Corporate Social Responsibility) division of Premier Bet, announced the opening of the Premier Projects Basketball Arena in Kigali, Rwanda. Premier Projects Basketball Arena As part of its CSR objective, Premier Projects  new strategy is to give back to the incredible community our partners, Premier Bet operate in, using our core activity sports! For over 8 years, Premier Bet has actively developed its activity in Rwanda. This is exactly why this court, provided by the Gisimba Memorial Center (GMC), is a gift from Premier Projects, on behalf of Premier Bet Rwanda (www.premierbet.rw), to the people of Kigali. Our wish is that the whole community could enjoy and practice sport in a safe, well-designed and bright environment. Premier Projects Basketball Arena is open to everyone and is a place to not only play basketball but also to gather and spend time together. This is the magic of sport and we believe it has the power to bring and elevate people together. Introducing the Gisimba Memorial Center The Gisimba Memorial Center is a place where children can come to get help, support and protection when their rights are threatened. It is creating after-school programs that provide academic and artistic enrichment to vulnerable youth in Kigali, Rwanda. This social centre aims at using the arts to positively impact the local community.  They build strong relationships, heal families, restore dignity, and create hope in East African communities through them.Basketball in Rwanda The  Government of Rwanda firmly believes in the power of sports to create national unity and pride while improving the health of the people. Basketball is Rwanda s second most popular sport and by far the most popular indoor sport in the country. Rwanda has a  professional basketball league called the National Basketball League. The league winner will advance to the Basketball Africa League (BAL) qualifiers. Additionally, to support basketball s rising popularity, the Rwandan government and Turkish Investment Company Summa partnered to open the long-awaited Kigali Arena The Basketball Africa League. It is one of Africa s largest indoor stadiums and will host major regional and international basketball events. Recently, the Basketball Africa League (BAL) 2022 playoffs and finals were held from Saturday, May 21st to Saturday, May 28th. This partnership will introduce Rwanda as a world-class tourism and investment destination and highlight Africa s growing sports industry. Kigali Arena offers a great opportunity to attract international basketball tournaments and positions Rwanda as a major sports tourism destination in the region. Stay tuned and follow our journey in building the first Pan-African Sports platform #premierbet #premierprojects #basketball #GMC #Gisimbamemorialcenter #Rwanda #africa #CSR #corporatesocialresponsaibility
link964: Umuryango w Abanyarwanda baba muri Congo-Brazzaville n inshuti z u Rwanda, ku wa Mbere taliki ya 4 Nyakanga 2022 bahuriye mu birori bibereye ijisho byo kwizihiza isabukuru ya 28 yo Kwibohora,bashimira Ingabo za RPA Inkotanyi zakuye Igihugu mu icuraburindi ryatewe n ubuyobozi bubi. Ni ibirori byitabiriwe n abasaga 300 biganjemo Abanyarwanda batuye mu Mujyi wa Brazzaville, inshuti zabo, abagize inzego zitandukanye z ubuyobozi, abahagarariye ibihugu byabo n Imiryango mpuzamahanga muri Congo. Ambasaderi w u Rwanda muri Repubulika ya Congo Th oneste Mutsindashyaka, yashimiye abitabiriye uwo muhango by umwihariko inshuti z u Rwanda zifatanyije na bo kwishimira iterambere ryagezweho mu Gihugu no mu bubanyi n amahanga mu myaka 28 ishize. Yavuze ko ukwibohora nyako k u Rwanda gushoboka gusa habayeho ubufatanye n ubutwererane biboneye mu ruhando mpuzamahanga. Yagize ati:  Ni yo mpamvu  u Rwanda rwizera cyane ko ubufatanye bw ibihugu bikiri mu nzira y amajyambere, butanga umusaruro ku mpande zose, ari ingenzi mu kugera ku iterambere u Rwanda n ibihugu by abavandimwe by Afurika bikeneye.  Yavuze ko Ingabo zahoze ari iza RPA Inkotanyi zamaze imyaka ine ziyagoheka, amajoro azira ibitotsi, abatabarika batakaje ubuzima muri urwo rugendo rwo kubohora u Rwanda, byarangiye bageze ku ntsinzi bahagaritse Jenoside yakorerwaga Abatutsi yahitanye abasaga miliyoni mu minsi 100 y ukwezi kwa Mata kugeza muri Nyakanga 1994. Yagize ati:  Uyu munsi duha icyubahiro abantu bose bagize uruhare muri urwo rugamba rwo kubohora Igihugu cyacu. Intekerezo zacu nanone zihora ku batanze igitambo kiruta ibindi cy ubuzima kugira ngo tube tugeze hano turi. Iya 4 Nyakanga mu 1994, ni bwo igice cyijimye kurusha ibindi mu mateka yacu cyasoje, hatangira kubakwa amateka mashya aho Abanyarwanda bahindutse umwe, aho buri wese abaho kandi agakorera mu mutekano n umutuzo, yishimira kuba afite uburenganzira busesuye. Yavuze ko amateka mabi u Rwanda rwanyuzemo ari yo arusunikira gutanga umusanzu wo kubungabunga amahoro mu bihugu by Afurika no hanze y uyu mugabane kugira ngo hatazagira ahandi ku Isi ayo mateka yakongera kwisubira. Yavuze kandi ko muri iyi myaka 28 ishize, u Rwanda rwahindutse kimwe mu bihugu bifite umuvuduko uhambaye mu iterambere ry ubukungu, icyitegererezo mu kwimakaza uburinganire n iterambere ry umugore, ubuyobozi butagira n umwe buheza, ikoranabuhanga no kubungabunga ibidukikije. Yakomeje agira ati:  Mbese, uyu munsi ni uw ibyishimo, umunezero w iterambere ridasanzwe ryagezweho mu myaka 28 ishize. Ni ishema kandi ku Banyarwanda bose babaye muri iryo terambere umunsi ku wundi. Ariko u Rwanda ruzirikana ko ukwibohora nyako kubaho gusa mu bufatanye mpuzamahanga.  Yashimangiye ko ari yo mpamvu u Rwanda na Congo Brazzaville bikomeje kwimakaza umubano mwiza biyobowe n Abakuru b Ibihugu byombi Perezida Paul Kagame na mugenzi we Denis Sassou Nguesso. Yanakomoje ku ruzinduko Perezida Kagame aheruka kugirira i Brazzaville n ahitwa Oyo mu kwezi kwa Mata uyu mwaka, rushimangira uburyo ibihugu byombi bikomeje guharanira ko umubano bifitanye warushaho kubyazwa umusaruro mu nyungu z ibihugu byombi. Muri urwo ruzinduko, hasinywe amasezerano y ubufatanye mu nzego zitandukanye z iterambere, harimo ubutwererane mu bya Politiki, ubukungu, ubuhinzi, guhanahana umuco n ubuhahirane bw abaturage, kubungabunga ibidukikije, ubufatanye mu bucukuzi no kubungabunga umutungo kamere n ibindi. Abitabiriye ibirori basusurikijwe n itsinda ry ababyinnyi ry Inganzo Ngali ryaturutse mu Rwanda. Umugoroba wose wari wuzuye amajwi y ingoma, indirimbo n imbyino gakondo, Abanyarwanda bongera kwihuza n umurage ndetse n umuco gakondo ubaranga aho bari hose ku Isi.
link965: Amazi ni umusingi ukomeye mu buzima bwa muntu kandi kuyakoresha neza biri mu by ibanze mu kugera ku iterambere rirambye. Mu Rwanda, hari intambwe igaragara imaze guterwa mu kurushaho kunoza uburyo abaturage bagerwaho n amazi binyuze mu kurinda umutungo kamere w amazi, gukumira icyakwanduza amazi, no gukumira imyuzure. Intambwe imaze guterwa mu kugeza amazi ku baturage no kuyakwirakwiza yagezweho binyuze muri Gahunda ikomatanyije yo gucunga umutungo kamere w amazi yagize uruhare rukomeye cyane mu kugera kuri Politiki y u Rwanda yo kubaka ubukungu butangiza ibindukikije no guhangana n Imihindagurikire y Ikirere, uburyo bukurikira uko ari butandatu zigaragaza uko u Rwanda rucungamo amazi mu guhangana n imihindagurikire y ikirere. 1. Gushinga ikigo gishinzwe Umutungo Kamere w Amazi mu Rwanda (RWB) Ikigo gishinzwe Umutungo Kamere w Amazi mu Rwanda (RWB) cyashyizweho mu mwaka wa 2020 hagamijwe guharanira ko haboneka amazi ahagije kandi abungabunzwe neza mu guharanira iterambere rirambye. Iki kigo gishinzwe gushyira mu bikorwa politiki z Igihugu, amategeko na gahunda birebana n umutungo kamere w amazi, kugenzura igenamigambi rihuriweho ry umutungo w amazi, gufata amazi no kurwanya isuri, gutanga impushya zo gucunga amazi, guhangana n imyuzure no guteza imbere ububiko bwayo. Iki kigo kandi kigenzura kandi imikoreshereze n imicungire myiza y amazi. Ishyirwaho ry Ikigo gishinzwe Umutungo Kamere w Amazi mu Rwanda rigaragaza ubushake bwa Guverinoma bwo kubungabunga amazi n akamaro kayo mu guhindura imibereho n ubukungu by Igihugu. Byinshi ku birebana n Ikigo gishinzwe Umutungo Kamere w  Amazi mu Rwanda wabisanga kuri www.rwb.rw. 2. Ishyirwaho ry impushya mu gukoresha umutungo kamere w amazi Gukenera gukoresha Umutungo kamere w amazi mu Rwanda bikomeje kwiyongera kandi Igihugu gikeneye kumenya ingano y amazi akoreshwa, abayakoresha, uburyo bayakoreshamo ndetse n aho bayakoresha. Iyo ibyo bimaze kumenyekana, bishobora kugereranywa n ingano y amazi ihari ndetse n ikwiye gukoreshwa hagamijwe gucunga uyu mutungo kamera neza kandi mu buryo burambye. Itegeko rigenga imikoreshereze n imicungire y umutungo kamere w amazi mu Rwanda riha Ikigo cy Igihugu gishinzwe Umutungo Kamere w  Amazi mu Rwanda (RWB) ububasha bwo gukusanya amakuru yose akenewe mu kunoza imicungire y amasoko y amazi. Imitangire y impushya ku mikoreshereze y uwo mutungo kamere ni bumwe muri ubwo bubasha cyahawe. Kubera iki hatangwa impushya mu gukoresha umutungo kamere w amazi?   Gucunga neza umutungo kamere w amazi:  Gucunga neza ikoreshwa ry umutungo kamere w amazi no kwimakaza ibikorwa bitanga inyungu mu guteza imbere ubukungu bw Igihugu.   Gusaranganya umutungo kamere w amazi mu buryo bungana: Mu rwego rwo gusaranganya kugira ngo babashe kugabura amazi, abashinzwe umutungo kamere w amazi bagomba kumenya ingano y amazi aboneka, n uburyo asanzwe akoreshwa.   Kubungabunga ibidukikije: Abashinzwe umutungo kamere w amazi bagomba kumenya neza ko amazi akoreshwa neza, mu buryo buteguye neza, kandi ko ibiyanduza byagabanyijwe ku buryo bufatika. Mu gihe cyo gutanga umutungo kamere w amazi kugira ngo ukoreshwe mu buryo butandukanye, abashinzwe uwo mutungo bagomba guharanira ko uruhererekane rw ibidukikije rukomeza kuboneka. Imitangire y ibyangombwa ikorwa hifashishijwe ikoranabunga (application) rifasha abakoresha amazi gusaba ibyangombwa bakeneye. Iyo mikorere ya serivisi zo gutanga ibyangombwa ifasha mu micungire iboneye y umutungo kamere w amazi. Ibyo byangombwa ushobora kubigeraho unyuze kuri www.waterpermit.rwb.rw. 3. Gahunda yo gufata no kubika amazi U Rwanda rufite imvura nyinshi ku kigero cya mm 1,200 buri mwaka, bituma gufata amazi y imvura buba ubundi buryo bwo kubona amazi mu rwego rwo guhaza ubusabe bw amazi bukomeza kwiyongera, guharanira iterambere ry imibereho n ubukungu ndetse no kubungabunga ibidukikije. Nubwo bimeze bityo ariko, u Rwanda rukomeza gufatwa nka kimwe mu bihugu bifite amazi make bitewe n ubushobozi buke bwarwo bwo kuyabika. Imishinga itari mike yashyizwe mu bikorwa kugira ngo iyi ntego igerweho kandi yose yagaragaje ko hari amahirwe menshi yo gufata amazi y imvura mu gihugu hose. Nk uko bigaragara muri raporo nshya mu gufata no kubika amazi, mu Rwanda haboneka uburyo butatu bw ingenzi butari karemano bwo kubika amazi. Muri bwo harimo ibyuzi by amazi bikoreshwa mu kuhira imyaka ku buso buto, ibibumbiro, ibidamu n ingomero zifashishwa mu kubyara ingufu z amashanyarazi. Iyi Raporo yagaragaje ko kuri ubu u Rwanda rufite ibyuzi by amazi 1,414 bifite ubushobozi bwo kubika metero kibe 131,603, ibyanya by ingomero 77 bifite ubushobozi bwo kubika metero kibe miliyoni 8 n ibidamu 50 bifite ubushobozi bwo kubika metero kibe miliyoni 75. Hakomeje gushyirwa imbaraga mu kongera ubushobozi bw Igihugu bwo  kubika amazi, no kunoza uburyo bwo gufata amazi mu ngo z abaturage. 4. Ubufatanye mu gucunga umutungo kamere w amazi Kwimakaza imicungire y umutungo kamere w amazi mu igenamigambi ry Uturere Hagati y umwaka wa 2017 na 2018, GGGI   umuryango mpuzamahanga ufasha ibihugu biri mu nzira y iterambere kugera ku bukungu burambye harangerwa ibidukikije, yafashije Uturere mu gutegura gahunda z iterambere ryatwo tuzagenderaho kugeza mu mwaka wa 2024. GGGI yatanze inzobere kugira ngo zitange ubujyanama bwimbitse mu itegurwa rya za gahunda z iterambere mu mijyi 6 yunganira Umujyi wa Kigali ari yo Huye, Muhanga, Musanze, Nyagatare, Rubavu na Rusizi. GGGI yaharaniye ko mu igenamigambi ry Uturere mu iterambere hitabwa by umwihariko ku micungire iboneye y umutungo kamere w amazi binyuze muri gahunda ikomatanyije yo kubungabunga umutungo w amazi (IWRM) ifatwa nk ikora ku nzego zose zigira uruhare mu iterambere rirambye ry Akarere. Ibikorwa byihariye birimo kwita kurinda inkengero z imigezi, kongera umubare w ingo zifite ibigega n ubundi buryo bwo gufata amazi y imvura n ibindi. Ibyo biteganyijwe kuba ingirakamaro mu rugendo rwo kugeza amazi meza ku baturage, kuhira imyaka mu buryo bugezweho, gukora ubuhinzi bugamije ubucuruzi, no gutanga amahirwe y inyongera yo kugera ku iterambere rirambye. Umushinga w amazi mu iterambere ry u Rwanda   Water for Growth Rwanda  Umushinga w imyaka ine  Water for Growth Rwanda  (W4GR) watangiye mu mwaka wa 2017, uri mu bufatanye bw ibihugu by u Rwanda n u  Buholandi, ukaba warafashije Minisiteri y Ibidukikije gushyira mu bikorwa gahunda ikomatanyije yo kunoza imicungire n imikoreshereze y umutungo kamere w amazi. Intego nyamukuru yari iyo kugeza umutungo kamere w amazi kuri bose, mu buryo bunoze kandi bubungabunga ibidukikije ku buryo burambye. Umushinga W4GR wakoze gahunda zo gufata amazi kuri 30% by ubuso bw igihugu, zirimo n igenamigambi rirambuye ryo gukwirakwiza amazi mu bihe bitandukanye kugeza mu mwaka wa 2050. Kuri ubu u Rwanda ruzi ingano y amazi ishobora gukoreshwa mu kuhira imyaka, mu nganda, mu bworozi, mu mirimo yo mu ngo ndetse no ku bidukikije. Ayo makuru yavuye mu bushakashatsi yahishuye ikibazo cy amazi make inerekana ko hakenewe ivugururwa mu gishushanyombonera cya gahunda yo kuhira ndetse no muri Politiki igenga umusaruro w ibiribwa. Uyu mushinga kandi wanafashije gushyiraho Ikigo gishinzwe Umutungo Kamere w Amazi mu Rwanda (RWB), ari na cyo kigenzura ikwirakwizwa ry amazi mu kwirinda amakimbirane, kunoza ubuziranenge bw amazi, kuvugurura ibyanya bifata amazi, gukumira no kurwanya isuri, gushyiraho ingamba zo guhangana n imyuzure mu gihe cy imvura ndetse n amapfa mu gihe cy izuba. Umushiga Ukomatanyije w Imicungire y Umutungo Kamere w Amazi- IUCN Intego y Umushinga Ukomatanyije w Imicungire y Umutungo Kamere w Amazi (IWRM) ni iyo gushyira mu bikorwa imicungire irambye y amazi n ibishanga no kwinjiza urusobe rw ibinyabuzima muri gahunda ya IWRM hagamijwe gushyigikira kugabanya ubukene, iterambere rigera kuri bose, guhangana n imihindagurikire y ikirere no kubungabunga ibinyabuzima bitandukanye. Uyu mushinga ufite inzego esheshatu uzibandaho ari zo:   Kunoza imiyoborere n imicungire y ibikorwa by amazi   Gushora imari mu bikorwa remezo by umutungo kamere w amazi   Kwimakaza uruhare rw amazi mu iterambere   Kongera ubumenyi ku mutungo kamere w amazi mu Rwanda   Kwimakaza Imikoranire myiza n ubufatanye mu gukoresha no gucunga neza umutungo kamere w amazi   Imihindagurikire y Ikirere, uburinganire, abantu n uburenganzira 5. Kunoza gahunda zo kurwanya no kwirinda imyuzure mu mijyi Mu guhangana n ibibazo by imyuzure mu Mujyi wa Kigali n indi mijyi mu gihugu, hatangijwe gahunda zitandukanye. Ikigo gishinzwe Umutungo Kamere w Amazi mu Rwanda (RWB) cyubatse Sitasiyo 15 zitanga amakuru yizewe ku nkengero z amazi mu bihe bitandukanye. Ibyo bifasha mu gukurikirana za ruhurura n ahandi hantu hibasirwa n imyuzure bigatuma hafatwa ingamba hakiri kare. Hubatswe ruhurura zisaga 40, hakorwa ubugenzuzi ngo hamenyekane ingo zituye aho zishobora kwibasirwa n umwuzure bituma imiryango isaga 5,000 yari ituye mu manegeka yashobora gushyira ubuzima bwabo mu kaga yimurirwa mu bice bitekanye. 6. Kubungabunga no kuvugurura ibishanga Kwangirika kw ibishanga ndetse no kwandura kwabyo byagize ingaruka zikomeye ku buziranenge bw amazi n ingano yayo. Igabanyuka ry ubushobozi bw ibishanga bwo gusigasira urusobe rw ibinyabuzima rutandukanye ritera ubwiyongere bw imyuzure rigatwara n ubuzima bw abantu, ibikorwa remezo bikangirika, umusaruro w ubuhinzi ukagabanyuka ndetse n amazi agakama. Ni yo mpamvu u Rwanda rwimakaje gahunda yo kuvugurura ibishanga, by umwihariko mu bice by imijyi. U Rwanda rwageze kuri byinshi bikurikira mu micungire y ibishanga, birimo:   Ivugururwa ry ibikorwa by ingenzi bigize uruhurirane rw ibishanga. Nk urugero, ivugururwa ry igishanga cy Urugezi guhera mu mwaka wa 2005 ryatumye cyongerwa ku rutonde rw ibishanga bigengwa n amasezerano ya RAMSAR ku Isi, ndetse kinabona igihembo mpuzamahanga mu 2010.   Imishinga minini yo kongera gusana ibishanga irimo icyiciro cya kabiri cy Umushinga wo Guteza Imbere Imijyi (RUDPII), Uwo gushyira mu byiciro ibishanga byose no kwimura inganda zabarizwaga mu cyanya cyahariwe inganda cyari mu gishanga zerekezwa Masoro mu kindi cyanya aho zibereye kuba.   Himuwe kandi ibikorwa by ubucuruzi bisaga 6,000 (amagaraji y imodoka, parikingi n inganda) n ibikorwa by ingo bikurwa mu bishanga byari mu mujyi kugira ngo byongere gutunganywa.   Itegurwa ry igishushanyombonera cy ibishanga ryerekanye ko nibura kilometero kare 15, zigize 20% by ibishanga byo mu mijyi bizongera gusanwa, mu gihe 29% byamaze kwemezwa nk ibigomba gukoreshwa mu buryo burambye, 38% bigafasha mu kubungabunga urusobe rw ibinyabuzima hanyuma ahasigaye hakifashwa mu bukerarugendo no kuruhuka. Ikindi kintu cy ingenzi cyagezweho ni icyo gutunganya igishanga cya Nyandungu mu Mujiyi wa Kigali, mu buryo bufasha guhangana n imihindagurikire y ikirere kandi bubereye ubukerarugendo, cyashyizwe mu bikorwa n Ikigo cy Igihugu gishinzwe Kubungabunga Ibidukikije (REMA) nyuma y ishoramari ryakozwe n Ikigega cy Ibidukikije mu Rwanda    FONERWA (Rwanda Green Fund), Ishami ry Umuryango w Abibumbye ryita ku Bidukikije (UN Environment) na Leta y u Butaliyani. Iki cyanya cya Nyandungu kiri kuri hegitari 120 kikaba kirimo ibikorwa bitandukanye nk ibyuzi bikozwe mu buryo bw umutako, amashyamba atewe mu buryo bubereye ijisho, ubusitani burimo ibihingwa byifashishwa mu buvuzi, uduhanda tw abanyamaguru dushashe neza ndetse n inzira z amagare, resitora, ishakiro ry amakuru ndetse n ahagenewe izindi serivisi zijyanye no kuruhuka. Uyu mushinga ntiwateguriwe gutanga inyungu z ubusabane n ubukungu gusa, ahubwo unashyigikira uburyo bushya bwo gusubiranya no kubungabunga urusobe rw ibinyabuzima rubarizwa mu bishanga, bikajyana no kwimakaza imicungire irambye y umutungo kamere.
link966: Amashyamba yo mu Rwanda abarirwa ku buso bwa hegitari 724,695 zingana na 30.4% by ubuso bwose bw Igihugu nk uko bitangazwa muri raporo ya vuba igaragaza ubutaka buriho amashyamba (Rwanda Forest Cover Mapping Report/2019). Muri ayo mashyamba 53% ni ayatewe, 21 ni aya cyimeza ari mu mukenke, 19% ni amashyamba ya cyimeza yo mu misozi ibonekamo imvura nyinshi   mu gihe 6.2% ari ibihuru. Kongera ubuso buteyeho amashyamba biri mu bikorwa n imishinga by u Rwanda bigamije kongera ubushobozi bwo guhangana n imihindagurikire y ikirere, kubyaza ubukerarugendo amadovize menshi, kongera umusaruro ukomoka ku bimera no kuzamura imibereho y Abanyarwanda muri rusange. Buri mwaka Abanyarwanda batera amamiliyoni y ibiti muri gahunda ngarukamwaka bafite intego imwe yo kubungabunga amashyamba no kongera umusaruro. Gahunda y Igihugu y Ubukungu Butangiza Ibidukikije yatangijwe mu mwaka wa 2011 nk uburyo burambye buyobora Igihugu ku kubaka iterambere rizira guhumanya ikirere bitarenze mu mwaka wa 2050. Ni gahunda yimakaza agaciro k amashyamba kandi ikubiyemo ingamba 14 zirimo no gutera ibiti no kubungabunga amashyamba mu buryo burambye hagamijwe guharanira ko amashyamba ya Leta n ay abantu ku giti cyabo acungwa mu buryo bwiza kandi burambye. Bimwe mu byagezweho muri Gahunda y Igihugu y Ubukungu Butangiza Ibidukikije, by umwihariko mu mushinga urambye wo gutera ibiti no kubungabunga amashyamba ni ibi bikurikira: 1. Ubuso buriho amashyamba mu Rwanda bwageze kuri 30.4% Binyuze mu cyerekezo cy Igihugu na politiki yo kureba kure heza, u Rwanda rwabaye kimwe mu bihugu byatangiye hakiri kare gushyira mu bikorwa Intego y Isi yose yiswe  Bonn Challenge  yo kugarura amashyamba ku butaka yahozeho kugeza kuri hegitari zisaga miliyoni 150 bitarenze mu mwaka wa 2020, na hegitari miliyoni 350 bitarenze mu 2030. Mu mwaka wa 2011, ni bwo u Rwanda rwihaye intego yo kugarura amashyamba kuri hegitari miliyoni ebyiri yahozeho akaba yarangijwe bitarenze mu 2020. Imbaraga u Rwanda rwashyize mu kubungabunga amashyamba ariho, gutera amashyamba mashya, kuvugurura amashyamba mu bice bitandukanye by Igihugu no guharanira kugera ku ntego za Bonn Challenge ni byo byatumye u Rwanda rugera ku ntego yo kugira 30.4% by ubuso bw Igihugu buriho amashyamba. Izo nzego zifite akamaro gakomeye ko gushimangira uruhare rw u Rwanda mu guhangana n imihindagurikire y ikirere. Kuri ubu hashyizwe ingufu mu gutera ibiti ahahurira abantu benshi mu mijyi itandukanye y u Rwanda nk uko bigaragara mu gishushanyombonera kirimo gukoreshwa ubu aho Icyerekezo 2050 gitegeka ko imijyi yose n amasanteri agenda atera imbere bikwiye kuba ifite ibyanya byahariwe amashyamba bifatanye n ubundi butaka bukorerwamo ibikorwa bitandukanye. Igihugu nanone cyashyizeho ahatunganyirizwa Ingemwe z Ibiti (Tree Seed Centres) muri pepiniyeri ziherereye mu Karere ka Gatsibo n Aka Huye, mu rwego rwo kongera ingemwe z ibiti zuzuje ubuziranenge. Aha hatunganyirizwa ingemwe z ibiti hagira uruhare mu micungire y amashyamba, umusaruro  w amakara yo gucana, ibiti byifashishwa mu bwubatsi, gukoresha izindi ngufu zitangiza ibidukikije no kubona ingemwe zujuje ubuziranenge by umwihariko. Ni ihuriro kandi ry ibikorwa bigize uruhererekane rwo gutunganya no gukwirakwiza ingemwe, birimo gukora ubwoko bushya, kunoza ubwoko busanzwe, kubungabunga utunyangingo tw ibiti, gukusanya ingemwe, kuzirera no kuzikwirakwiza. Nanone kandi zizakomeza kubakira ku ntsinzi yo kuvugurura amashyamba y u Rwanda no gushyigikira imbaraga zashyizwe mu buhinzi bw amashyamba mu bice bitandukanye mu Gihugu. 2. Gahunda ngarukamwaka yo gutera ibiti n Umuganda Leta y u Rwanda yashoye akayabo mu gutera amashyamba mashya no kuyasubiza aho yari asanzwe binyuze muri gahunda ngarukamwaka yo gutera ibiti n amashyamba. Nko mu gihembwe cy umwaka wa 2020/2021 Abanyarwanda bateye ibiti miliyoni 25 byagize uruhare mu kuvugurura amashyamba muri gahunda yo guhangana n imihindagurikire y ikirere. Muri icyo gihembwe, hegitari 7,400 zateweho ibiti bisanzwe, izindi hegitari 900 zihingwaho ibiti mu mashyamba ya cyimeza ndetse haterwa n ibiti byeraho imbuto 77,000. Hanavuguruwe hegitari 500 z amashyamba ahingwamo ibiti bicanwamo amakara mu rwego rwo kongera umusaruro. Biteganyijwe ko muri uyu mwaka hazaterwa ibiti bibarirwa muri miliyoni 43. Igikorwa ngarukakwezi cy Umuganda na cyo gihuriza hamwe abaturage mu Nzego z ibanze bagamije kugera ku musaruro uhuriweho. Umuganda ni gahunda yihariye y Igihugu yahaye abaturage amahirwe yo kugira uruhare mu gutera ibiti mu rwego rwo kongera ubuso bw Igihugu buteweho amashyamba no kubungabunga ibidukikije uhereye mu Nzego z ibanze. Hagati y umwaka wa 2009 n uwa 2019, ubuso buriho amashyamba bwiyongereyeho 27.7% byose bikaba umusaruro wa gahunda zitandukanye zo gutera amashyamba mashya no kuvugurura ayari yarangijwe. 3. Kwegurira (gukodesha) abikorera amashyamba yari aya Leta mu kuyacunga neza Binyuze muri gahunda y Igihugu yo kwegurira abikorera ibikorwa bimwe, Leta y u Rwanda yagiranye ubufatanye n urwego rw abikorera mu guharanira imicungire iboneye y amashyamba ya Leta. Minisiteri y Ibidukikije yatangije ubufatanye bwayo bwa mbere n abikorera bujyanye no gucunga amashyamba mu mwaka wa 2019, kuyabungabunga no kongera umusaruro atanga. Kugeza ubu Hegitari 23,456.15 zingana na 38.4% by amashyamba ya Leta zicungwa n abashoramari bigenga binyuze mu masezerano y igihe kirekire basinyanye na Leta. 4. Ihangwa rya Pariki y Igihugu ya Gishwati-Mukura U Rwanda ruherutse guhanga Pariki y Igihugu ya Gishwati-Mukura, imwe muri Pariki nshya muri Afurika, mu rwego rwo kurinda amashyamba kimeza ya kera n inguge ziyacumbitsemo.Iyo Pariki igizwe n amashyamba abiri ari yo irinini rya Mukura n irito rya Gishwati aherereye ku musozi ugabaya icyogogo cy imigezi ya Congo na  Nili, agakurikira urwunge rw ibibaya by Albertine (Albertine Rift) bigizwe n urusobe rw ibinyabuzima rutandukanye. Kuvugurura ishyamba rya Gishwati-Mukura no kurihindura Pariki byashobotse ku bufatanye na Global Environment Facility/GE na Banki y Isi, binyuze mu Mushinga wa LAFREC (Landscape Approach to Forest Restoration and Conservation) washyizwe mu bikorwa n Ikigo cy Igihugu cyo kubungabunga Ibidukikije (REMA), Urwego rushinzwe Iterambere mu Rwanda (RDB) n Uturere iyo Pariki iherereyemo. Uwo mushinga w imyaka 5 wubakiye ku mirimo yakozwe na  Forest of Hope Association , ugera ku ntego yo kuvugurura Gishwati-Mukura binyuze mu kuhindura ahantu nyaburanga mu rwego rwo kurushaho kubungabunga urusobe rw ibinyabuzima ruhabarizwa no kwegereza imiryango ituriye Pariki inyungu urwo rusobe rutanga. Kuri ubu RDB irimo gutegura gahunda iri mu byiciro bitandukanye ijyanye no kubungabunga urwo rusobe rw ibinyabuzima no guteza imbere ubukerarugendo muri Pariki y Igihugu ya Gishwati   Mukura. Iyo gahunda ikubiyemo kuyiha abayirinda, gukaza ingamba zo kuyibungabunga, guteza imbere ubushakashatsi, ubufatanye na Koperative ziyakoreramo, gukemura amakimbirane y abantu n inyamaswa, kugenzura imiterere y ibidukikije no guteza imbere ubukerarugendo bugendera ku mategeko. Iyi gahunda irimo gutegurwa ku bufatanye n Inzego z ibanze ndetse n Ikigo  Imizi , Ishami rya   Wilderness Safaris. 5. Kwagura Pariki y Igihugu y Ibirunga U Rwanda rwatangiye umushinga ukomeye wo kwagura Pariki y Igihugu y Ibirunga no guharanira ahazaza heza h ingagi zo mu misozi zita mu rugo ishyamba ry Ibirunga. Iyi gahunda y imbonekarimwe igamije kwagura pariki ku kigero cya 23% ikiyongeraho kilometero kare 37.4, ubunini bwayo bukava kuri kilometero kare 160 bukagera kuri kilometero kare 197.4. Biteganyijwe ko izo hegitari zizongerwaho izindi hegitari 6,620 z icyanya cy ubuhumekero (buffer zone) gitandukanya Pariki n ubutaka bw abaturage. Pariki y Igihugu y Ibirunga ifite urusobe rw ibinyabuzima rudatekanye kandi buri kuri kilometero kare 160 gusa, ari na yo mpamvu u Rwanda rwiyemeje kuyagura ikongerwaho hafi kimwe cya kane cy ubunini ifite ubu. Pariki yagutse yitezweho guteza imbere imibereho y ingagi zo mu misozi zitagiraga ubwisanzure buhagije kandi ishyigikire ubwiyongere bwazo ku kigero kiri hagati ya 15% na 20% n igabanyuka ry imfu z abana b ingagi ku kigero kiri hejuru ya 50%. Kwagura Pariki y Igihugu y Ibirunga byitezweho no guhindura imibereho y imiryago iyizengurutse kandi bizanatuma gusura ingagi birushaho kuba ubunararibonye buhebuje. Byinshi ku bijyanye no kwagura Pariki y Igihugu y Ibirunga wabisanga kuriwww.visitrwanda.com/gorillas.
link967: Abakinnyi b ikipe y igihugu  Amavubi, batangiye umwiherero utegura imikino ibiri u Rwanda ruzakinamo na Djibouti mu ijonjora rya mbere mu rugendo rwo gushaka itike yo kuzitabira Shampiyona Nyafurika ihuza abakinnyi bakina imbere mu bihugu byabo (CHAN), izabera muri Uganda, Kenya na Tanzania muri Gashyantare 2025. Mu gitondo cyo kuri uyu wa Mbere, tariki ya 21 Ukwakira 2024, ni bwo abakinyi 26 bahamagawe n Umutoza w Ikipe y Igihugu, Frank Spittler, yatangiye umwiherero utegura iyi mikino. Urutonde rw Abakinnyi 26 batangiye Umwiherero bitegura Djibouti Abazamu Hakizimana Adolphe, Niyongira Patience, Muhawenayo Gad na Fils Habineza Francois Ba myugariro Ombolenga Fitina, Byiringiro Gilbert, Niyomugabo Claude, Ishimwe Christian, Niyigena Clement, Nshimiyimana Yunusu, Ndayishimiye Thierry na Hirwa Jean. Abo Hagati Muhire Kevin, Ruboneka Jean Bosco, Ndikumana Fabio, Iradukunda Simoen, Didier Ndayishimiye na Ngabonziza Pacifique. Ba Rutahizamu Niyibizi Ramadhan, Dushiminan Olivier, Iraguha Hadji, Kabanda Serge, Mbonyumwami Taiba, Osse Iyabivuze Iyi mikino yombi izabera i Kigali tariki ya 27 na 31 Ukwakira 2024 kuri Stade Amahoro. Kuri iyi nshuro, ikipe izakomeza hagati y u Rwanda na Djibouti izahura n izaba yakomeje hagati ya Sudani y Epfo na Kenya, mu ijonjora rya kabiri rizakinwa mu Ukuboza. Imyitozo ya mbere iratangira kuri uyu mugoroba ku kibuga cy imyitozo cya Stade Amahoro.
link968: Nyuma y imikino y amakipe y ibihugu, mu bihugu bitandukanye, imikino ya Shampiyona yarakomeje mu mpera z icyumweru gishize, bamwe mu bakinnyi b Abanyarwanda bakina hanze bafashije amakipe yabo kwitwara neza nubwo hari abo shampiyona zabo zitahiriye. Mu gihugu cya Ukraine shampiyona yakomezaga hakinwa umunsi wa cumi, Ikipe ya FC Kryvbas Kryvyi Rih ikinamo Kapiteni w Amavubi Bizimana Djihad yatsinze Zorya Luhansk igitego 1-0, yuzuza amanota 14 mu mikino icyenda imaze gukina muri Shampiyona. Muri uyu mukino Djihad yinjiye mu kibuga asimbuye ku munota wa 57. Impera z icyumweru zari nziza Kuri Stade Tunisien yo mu cyiciro cya mbere muri Tunisia ikinamo Mugisha Bonheur yatsinze Etoile du Sahel igitego 1-0 mu mukino w umunsi wa gatanu wa shampiyona yakinnyemo iminota yose y umukino. Impera z icyumweru kandi zari nziza kuri Ishimwe Anicet ukinira Olympique de B ja yo mu cyiciro cya mbere muri Tuniziya yagaragaye mu mukino ikipe ye yatsinzemo EGS Gafsa ibitego 2-0. Myugariro Mutsinzi Ange ukinira FK Zira yo mu cyikiro cya mbere muri Azerbaijan yanganyije na Sabah FK igitego 1-1 mu mukino w Umunsi wa cumi wa shampiyona yakinnyemo iminota yose y umukino. Al Ahli Tripoli yo muri Libya ikinamo Manzi Thierry ikomeje imyitozo yitegura Shampiyona ya 2024/25 izatangira tariki 25 Ukwakira 2024. Myugariro w Ikipe y Igihugu, Imanishimwe Emmanuel  Mangwende  ukinira AEL Limassol yo muri Cyprus ntibakinnye umukino wa shampiyona mu mpera z icyumweru ahubwo arakina kuri uyu wa Mbere bakirwa na Nea salamina Famagusta saa kumi n ebyiri z umugoroba. Myugariro Rwatubyaye Abdul ukinira Brera Strumica yo muri Macedonia y Amajyaruguru yakinnye iminota yose y umukino mu mukino ikipe ye yanganyijemo na Voska Sports igitego 1-1 mu mukino w umunsi wa cumi wa shampiyona. Mu gihugu cya Kenya AFC Leopards ikinamo Rutahizamu Gitego Arthur yanganyije na Kariobangi Sharks igitego 1-1 mu mukino w Umunsi wa gatanu wa Shampiyona. Muri uyu mukino Gitego Arthur ni we watanze umupira wavuyemo igitego cyatsinzwe na Victor Omune mbere yo gusimbuzwa ku munota wa 60. One Knoxville ikinamo rutahizamu Nshuti Innocent yanganyije na Forward Madison FC ubusa ku busa mu mukino uyu Munyarwanda atakoreshejwemo. Rutahizamu Jojoe Kwizera ukinira Rhode Island yinjiye mu kibuga asimbuye ku munota wa 66 mu mukino ikipe ye yanganyijemo na Charleston Battery igitego 1-1. Sandvikens IF ikinamo Byiringiro Lague yatsinzwe na Orgryte IS ibitego 4-2 mu mukino uwo Munyarwanda yari ku ntebe y abasimbura. York Rafael wa Gefle IF yo muri Su de ukina mu kibuga hagati yakinnye iminota 89 mu mukino ikipe ye yanganyijemo na IK Oddevold igitego 1-1. Samuel Guelette ukinira La Louviere yo mu cyikiro cya kabiri mu Bubligi yari ku ntebe y abasimbura mu mukino ikipe ye yanganyijemo na Eupen igitego 1-1 mu mukino w Umunsi wa munani wa shampiyona ifata umwanya wa kabiri n amanota 17. Umuzamu Buhake Clement Twizere ukinira Ullensaker Kisa yo mu cyiciro cya kabiri muri Norway yakinnye umukino wose ikipe ye yatsinzwemo na Strommen IF ibitego 4-3. Umuzamu Ntwali Fiarce ukinira Kaizer chiefs yo muri Afurika y Epfo yabanje mu kibuga mu mukino ikipe ye yanyagiyemo Super Sports United ibitego 4-0 muri 1/8 cy irushanwa rya Carling Knockout. Muri   cya Carling Knockout Kaizer chiefs yatomboye Mamelodi Sundown s.
link969: APR FC yatsinze Gasogi United igitego 1-0 mu mukino w umunsi wa gatandatu wa shampiyona, ibona intsinzi ya mbere muri Shampiyona ya 2024/25. Uyu mukino wabaye ku mugoroba wo kuri iki Cyumweru tariki 20 Ukwakira 2024, kuri Kigali Pele Stadium. Uyu mukino wari wasubitswe kubera imvura nyinshi yaguye i Nyamirambo ku wa Gatandatu Umukino watangiye utuje ku mpande zombi umupira ukinirwa mu kibuga hagati Ku munota wa 32  APR FC yabonye amahirwe yo gufungura amazamu ku mupira wazamukanywe na Niyomugabo Claude uwuhaye Richmond Ramptey ateye ishoti ujya hanze y izamu Ku munota wa 42  APR FC yabonye igitego cya mbere cyatsinzwe na Mamadou Lamine Bah ku mupira mwiza yahawe na Victor Mbaoma. Igice cya mbere cyarangiye APR FC yatsinze Gasogi United igitego 1-0 cya Mamdou Lamine Bah. Mu gice kabiri, ikipe y ingabo y ingabo yakomeje gusatira izamu rya Gasogi United ishaka igitego cya kabiri binyuze ku ruhande rw ibumoso. Ku munota wa 60  Gasogi United yagerageje gusatira izamu rya APR FC binyuze ku mupira wazamukanywe na Kabanda Serge ateye ishoti umupira ukurwamo n umunyezamu Nzila Pavelh. Umukino warangiye APR FC itsinze Gasogi United igitego 1-0. APR FC yahise iva ku mwanya wa nyuma ijya ku wa 13 n amanota ane mu mikino ibiri imaze gukina mu gihe Gasogi United yafashe umwanya wa karindwi n amanota umunani.  ndi mikino yabaye uyu munsi, Police FC yanganyije na Gorilla FC ubusa ku busa ikomeza kuyobora Shampiyona n amanota 12 naho Marines FC yatsinze Kiyovu Sports Ibitego 4-2. Umukino uzasoza iy Umunsi wa Gatandatu wa Shampiyona, uzahuza AS Kigali na Vision FC ku wa Mbere.
link970: Ku wa Gatandatu tariki ya 19 Ukwakira, irushanwa ry umukino wa Karate rihuza amashami ya Polisi y u Rwabda ryasojwe hatangwa imidali ku bahize abandi. Ni amarushanwa yabereye ku cyicaro gikuru cya Polisi y u Rwanda ku Kacyiru mu Mujyi wa Kigali, mu rwego rwo kwitegura irushanwa ry uyu mukino ku rwego rw Igihugu. Ryitabiriwe n abakinnyi 35 bahagarariye abandi, bahatanye mu byiciro birimo Kata na Kumite mu bagore n abagabo. Umuhango wo gutangiza iri rushanwa  wayobowe n Umuyobozi Mukuru wa Polisi y u Rwanda Wungirije (DIGP) ushinzwe ubutegetsi n abakozi, DCG Jeanne Chantal Ujeneza. Witabiriwe kandi n abayobozi barimo Umuyobozi w Ishyirahamwe ry umukino wa Karate mu Rwanda (FERWAKA) Damien Niyongabo, Uhagarariye Ishyirahamwe ry u Buyapani rya Karate mu Rwanda (JKA Rwanda) Rurangayire Guy n Umuyobozi wa Karate muri Polisi y u Rwanda ACP (Rtd) Reverien Rugwizangoga. Mu gusoza iri rushanwa rya Karate hatanzwe ibihembo kubitwaye neza mu byiciro byose ari byo Open Kata na Kumite mu bagabo n abagore.
link971: Rayon Sports yatsinze Bugesera FC ibitego 2-0 mu mukino w umunsi wa gatandatu wa shampiyona, yuzuza intsinzi ya gatatu yikurikiranya muri iyi shampiyona ya 2024/25. Uyu mukino wabaye kuri uyu wa Gatandatu tariki 19 Ukwakira 2024, kuri Kigali Pele Stadium. Umukino watangiranye umuvuduko uri hejuru ku mpande zombi ku buryo umupira wavaga ku izamu rimwe ugana ku rindi. Ku munota wa 15, Bugesera FC yabonye Coup-franc nziza ku ikosa ryakozwe na Kanamugire Roger kuri Niyomukiza Faustin inyuma y urubuga rw amahina, umupira watewe na Iracyadukunda Eric ukorwaho na Khadime Ndiaye ujya muri koruneri itagize icyo itanga. Ku munota wa 18, Rayon Sports  yahushije uburyo bwiza ku mupira mwiza wahawe Fall Ngagne asiga Iracyadukunda Eric, awufunze ashaka kuroba Arakaza Mac Arthur, uyu munyezamu w Umurundi aba ibamba, ashyira umupira muri koruneri. Ku munota 21, Rayon Sports yafunguye amazamu ku gitego cyatsinzwe na Yousou Ngagne ku mupira yatsindishije umutwe ku mupira mwiza wari uvuye muri koruneri yatewe na Muhire Kevin. Ku munota wa 28, Rayon Sports yasatiraga cyane yongeye kubona amahirwe yo gutsinda igitego cya kabiri nyuma yaho Umunya-Senegal yacenze abakinnyi babiri ba Bugesera FC, ateye mu izamu, umupira ukurwamo na Arakaza wari waguye. Ku munota wa 29, Bugesera FC yahushije uburyo bwiza bwo kwishyura igitego ku mupira Niyomukiza Faustin yahawe na Bizimana Yannick, ateye mu izamu, ukurwamo na Khadime Ndiaye wahise atabarwa na Youssou Ngagne uwushyize muri koruneri. Ku munota wa 45+2, Muhire Kevin yahannye ikosa ryakorewe kuri Bassane mu ruhande, umupira ukurwamo na Arakaza awushyira muri koruneri itagize ikivamo. Igice cya mbere cyarangiye Rayon Sports iyoboye umukino n igitego 1-0 cyatsinzwe Youssou Ngagne. Mu gice cya kabiri, Bugesera FC yatangiranye impinduka Ssentongo Farouk na Tuyihimbaze Gilbert basimbura Nyarugabo Moise na Pacifique. Ku rundi ruhande Rayon Sports nayo yatangiranye impinduka Adama Bagayogo na Ishimwe Fiston basimbura Rukundo Abdul Rahman na Iraguha Hadji. Muri icyo gice, Bugesera FC yatangiye yataka cyane izamu rya Rayon Sports ishaka igitego cyo kwishyura harimo uburyo bwa Tuyihimbaze Gilbert wateye umupira ukurwamo na Khadime Ndiaye, ujya muri koruneri yatewe, Farouk ateye ishoti, uyu munyezamu akora ku mupira urarenga. Ku munota wa 69, Bugesera FC yongeye gusatira ishaka igitego cy impozamarira ku mupira Bizimana Yannick yahaye Tuyihimbaze Gilbert na we ukinanye na Iracyadukunda Eric wateye ishoti ari mu rubuga rw amahina, umupira ujya hejuru. Nubwo yari yatsinzwe, Bugesera FC yakomeje gusatira izamu rya Rayon Sports harimo uburyo bwo ku munota wa 80, Khadime Ndiaye yatabayemo Rayon Sports, arenza umupira wari wasatiriwe na Tuyihimbaze Gilbert mbere y uko Bugesera FC itera koruneri itagize icyo itanga. Ku munota wa 85, Rayon Sports yabonye amahirwe yo gutsinda igitego cya gatatu kuri koruneri yavuye ku mupira warengejwe na Ciza Jean Paul, usanga Kanamugire Roger awushyira hejuru y izamu. Umukino warangiye Rayon Sports Itsinze Bugesera FC ibitego 2-0, yuzuza itsinzi ya gatatu yikurikiranya muri shampiyona y uyu mwaka. Rayon Sports yahise igira amanota 11 ifata umwanya wa kabiri ku rutonde rw agateganyo inganya na Police FC ya mbere, izigamye ibitego umunani mu gihe Gikundiro ifite ibitego bine. Bugesera FC yagumye ku mwanya wa 12 n amanota atatu. Indi mikino yabaye uyu munsi, Etincelles yanganyije n Amagaju ibitego 2-2 naho Musanze FC yatsinze Mukura VS igitego 1-0. Abakinnyi babanje mu kibuga ku mpande zombi Rayon Sports Khadime Ndiaye, Omborenga Fitina, Bugingo Hakim, Youssou Diagne, Omar Gning, Kanamugire Roger, Rukundo Abdulrahman, Muhire Kevin (c), Fall Ngagne, Iraguha Hadji na Aziz Bassane Bugesera FC Arakaza Mac Arthur, Mucyo Didier Junior, Iracyadukunda Eric, Hirwa Jean de Dieu, Ciza Jean Paul, Kaneza Augustin (c), Niyomukiza Faustin, Dukundane Pacifique, Bizimana Yannick, Gakwaya Leonard na Nyarugabo Moise.
link972: Guhera kuri uyu wa Gatanu tariki 18 Ukwakira 2024 haratangira Shampiyona ya Volleyball ya 2024/25 izakinwa n amakipe umunani mu bagabo n umunani mu bagore harimo n ikipe nshya ya Kepler WVC. Amatsiko ni yose ku bakunzi ba Volleyball kuko benshi mu bo muganiriye bakubwira ko ruzaca Imana yonyine kuko amakipe agera kuri atanu mu bagabo afite ubushobozi bwo kwegukana igikombe. Iyi Shampiyona ifite umwihariko izakoreshwamo uburyo bw amashusho afasha abasifuzi gufata ibyemezo bitandukanye buzwi nka VAR nkuko byemejwe mu nama y inteko rusange isanzwe y iri shyirahamwe yateranye ku itariki 10 Kanama 2024. Mu bagabo, shampiyona y uyu mwaka izakinwa n amakipe umunani arimo APR VC, Kepler VC, Police VC, Gisagara VC, RPN VC, East Africa University Rwanda na Kigali VC. Nk uko byagenze umwaka ushize w imikino biragoye cyane kugira ikipe waha amahirwe yo kwegukana igikombe cya Shampiyona kurusha izindi, cyakora amakipe nka APR VC ifite igiheruka, REG VC, Gisagara VC, Police VC na Kepler VC ari mu zigomba kugihatanira. Mu bagore, shampiyona y uyu mwaka izakinwa n amakipe umunani arimo n ikipe nshya ya Kepler WVC yitezweho kuzatanga akazi gakomeye nk uko iy abagabo yabigaragaje mu mwaka umwe imaze ishinzwe. Andi arindwi ni APR WVC, Police WVC, RRA WVC, Ruhango WVC, East Africa University Rwanda, Wisdom School na Rwanda Polytechnic Huye College. Muri iki cyiciro cy abagore hitezwe ihangana rikomeye hagati y amakipe ane arimo APR WVC ifite igikombe giheruka na Police WVC, Rwanda Revenue Authority, Kepler na Ruhango WVC yabaye iya kane umwaka ushize. Abakinnyi bo kwitega mu byiciro byombi Nk uko byagenze umwaka ushize, iyi shampiyona izakinwa n abanyamahanga batatu. Amakipe atandukanye yagannye isoko ku bwinshi ashaka abakinyi bava hanze y u Rwanda. Bamwe mu bakinnyi bo kwitega barimo, Umunya- Gambia, Jahara Koita ukinira Police VC wakiniraga ikipe ya O.M.K yo mu gihugu cya Algeria. Hari kandi Umunya-Brazil Matthaus Wojtylla, REG VC yaguze avuye muri Romani ndetse n Umunya- Gambia Modou Lamine Jarju. Police WVC yabaye iya kabiri umwaka ushize nayo yaguze Sandra Ayepoa wakiniraga ikipe ya El-Wak Wings y iwabo muri Ghana, APR WVC yaguze Umunya- Botswana, Gaoleseletse Lizzy wari Kapiteni wa Rwanda Revenue Authority ndetse naAmito Sharon yavanye muri Police WVC.RRA WVC nayo ntiyatazwe ku isoko yaguze umunyekongo Mpeti Lolo Irene. Ntabwo hakirengagizwa Abanyarwanda nka Dusenge Wicklif wekereje muri Kepler VC, Manzi Saduru werekeje muri Police VC avuye muri APR VC na Ishimwe Patrick wakiniraga GSO de Butare. Hari kandi Mugisha Jean Sentere yerekeje muri REG VC avuye muri IPRC Huye na Rukundo Bienvenue waje muri REG VC avuye muri Police VC. Ibi birori bya Volleyball biratangira kuri uyu wa Gatanu tariki 18 Ukwakira 2024 muri Petit Stade i Remera ahateganyijwe imikino ibiri mu bagore n abagabo, RRA WVC irakina na Kepler WVC saa kumi n imwe mu gihe umukino utegerejwe mu bagabo uhuza REG VC na Police VC saa moya z umugoroba.
link973: Myugariro Buregeya Prince uheruka gutandukana na APR FC, yerekeje muri AS Kigali asinya amasezerano y umwaka umwe. Buregeya nta kipe yari afite kuva muri Kamena ubwo yatandukanaga na APR FC yari amazemo imyaka irindwi. Buregeya Prince yerekeje muri AS Kigali nyuma yo kujya muri Al-Nasiriya yo mu Cyiciro cya Kabiri muri Iraq bidakunze. Uyu mukinnyi yiyongereye kuri Bukuru Christophe wanyuze mu makipe atandukanye yo mu Rwanda arimo APR FC, Rayon Sports, Mukura ndetse na Rutsiro FC yaherukagamo akaba yarasinye umwaka umwe. Ubwo Shampiyona izasubukurwa mu mpera z icyumweru, AS Kigali izakira Vision FC ku wa Mbere, tariki 21 Ukwakira 2024 mu mukino w umunsi wa gatandatu.
link974: Ikipe ya Police Volleyball Club yitegura umwaka mushya w imikino uzatangira ku wa Gatanu tariki 18 Ukwakira yerekanye abakinnyi batatu yaguze barimo Umunya- Gambia, Jahara Koita, Manzi Saduru na Ishimwe Patrick. Jahara ni umwe mu bakinnyi bakomeye, yaherukaga muri OMK VC yo muri Algeria, Manzi yavuye muri APR VC yahesheje Igikombe cya Shampiyona giheruka ndetse na Ishimwe ukiri muto wavuye muri Groupe Scolaire de Butare. Police VC ikomeje kugaragaza imbaraga zikomeye kuko nk umwaka ushize yegukanye Zone V yabereye i Kigali ndetse n Irushanwa ryo Kwibuka (GMT). Iyi kipe kandi yatsindiwe ku mukino wa nyuma w Irushanwa ryo Kwibohora ndetse na Memorial Kayumba. Police VC izatangira shampiyona ku wa Gatanu, tariki ya 18 Ukwakira 2024, ikina na REG VC saa  moya z umugoroba  muri Petit Stade i Remera,
link975: Ingabo z u Rwanda zoherejwe mu butumwa bw Umuryango w Abibumbye bwo kubungabunga amahoro muri Sudani y Epfo (UNMISS) bongereye ubumenyi bwo kwitabara abangavu biga mu Ishuri Ribanza rya Malakia muri Makakal. Abana b abakobwa bahawe ubwo bumenyi bujyanjye n imyitozo njyarugamba yo kwirwanaho bugarijwe ni 60, muri gahunda yo kubongererera ubushobozi bwo kwirinda mu bihe bigoye no kwigirira icyizere. Chol Nyok, Umuyobozi w Ishuri Ribanza rya Malakia, yashimiye Ingabo z u Rwanda kuri ubwo bufasha babahaye. Yagize ati:  Twafashe umwanzuro wo gusaba abasirikare b u Rwanda bari mu butumwa bw amahoro kudufasha bakatwongerera ubu bumenyi kubera ko twabonye ari ingenzi kuba abakobwa bacu bagira ubushobozi bwo kwirwanaho. Turashaka ko bakura bifitiye icyizere kandi batekanye.  Lt Col Simon Kabera, Umuvugizi wungirije w Ingabo z u Rwanda, yashimangiye akamaro k iyo gahunda agaragaza ko badatoza abantu kurwana ahubwo babatoza kwirwanaho mu bihe by amage. Ati:  Ntabwo dutoza abantu kujya kurwana; tubatoza kwirwanaho. Turi ibihugu by abavandimwe kandi ni inshingano zacu gufashanya mu guhanga ikirere gitekanye kuri bose by umwihariko ku rubyiruko rwo hazaza h iki gihugu.  Amahugurwa yahawe abo bangavu arimo inyitozo na tekiniki njyarugamba yihariye mu gushimangira umutekano wizewe w abana b abakobwa bakunze kwibasirwa n abashaka kubagirira nabi. Iyo gahunda ishimangira ukwiyemeza k u Rwanda mu kwimakaza amahoro n umutekano mu Gihugu no hanze y imipaka yarwo.
link976: REG na APR z abagore muri Basketball azahagararira u Rwanda mu Mikino Nyafurika ya Zone V izabera muri Zanzibar kuva tariki ya 27 Ukwakira kugeza ku ya 1 Ugushyingo 2024. Iri rushanwa rizitabirwa n amakipe icyenda aturutse mu bihugu bitandukanye yo mu Karere k Afurika y Iburasirazuba bigize Zone V ya FIBA ari byo Uganda, u Burundi, Tanzania, Misiri, Kenya, Sudani y Epfo, Ethiopia, Djibouti, Somalia n u Rwanda. U Rwanda ruzahagararirwa na REG WBBC yegukanye Igikombe cya Shampiyona y Icyiciro cya Mbere mu Bagore mu 2024 ndetse na APR WBBC yabaye iya kabiri. Iri rushanwa rizaba rigamije gushaka itike y Imikino Nyafurika  2024 FIBA Africa Championship Cup  mu bagore, izahuza amakipe 10 meza yo hirya no hino kuri uyu mugabane.
link977: Umudage Thomas Tuchel watoje Chelsea, yagizwe Umutoza Mukuru w u Bwongereza asinya amasezerano y umwaka umwe n igice. Kuri uyu wa Gatatu tariki 16 Ukwakira 2024, ni bwo Thomas Tuchel yerekanywe kuri Stade Wembley. Ikipe y Igihugu y u Bwongereza yari imaze iminsi idafite umutoza mukuru nyuma yaho Gareth Southgate asezeye ubwo  The Three Lions  yari imaze gutsindwa na Espagne ku mukino wa nyuma wa Euro 2024. Nyuma yo guhabwa izi nshingano Tuchel yavuze ko yishimiye gutoza iki gihugu Ati:  Nishimiye cyane kuba nahawe icyubahiro cyo kuyobora ikipe y u Bwongereza, kugira amahirwe yo guhagararira u Bwongereza ni amahirwe akomeye, kandi no gukorana n iri tsinda ridasanzwe ry abakinnyi bafite impano  birashimishije cyane.  Biteganyijwe ko Tuchel azatangira inshingano ze tariki ya 1 Mutarama 2025. Thomas Tuchel abaye umunyamahanga wa gatatu utoje iki gihugu nyuma ya Sven-Goran Eriksson na Fabio Capello. Tuchel asanzwe azi umupira w u Bwongereza kuko yatoje Chelsea hagati ya Mutarama 2021 na Nzeri 2022. Uyu mugabo w imyaka 51, yegukanye UEFA Champions League, Igikombe cy Isi cy Amakipe na UEFA Super Cup mbere yo kwirukanwa muri Chelsea. Yatoje kandi Bayern Munich, Paris Saint-Germain na Borussia Dortmund. Tuchel yatwaye Igikombe cy u Budage muri Dortmund n ibikombe bibiri bya Ligue 1 muri PSG ndetse mu mwaka w imikino wa 2019-20 yatwaye ibikombe bitatu bikinwa mu Bufaransa. Akazi gakomeye aherukamo ni aka Bayern Munich, ariko nyuma yo kunanirwa kuyihesha igikombe cya Bundesliga ku nshuro yayo ya mbere kuva mu 2011/12, yahise yirukanwa nubwo yari agifite umwaka ku masezerano.
link978: Ikipe y Igihugu  Amavubi  yatsinze Benin ibitego 2-1 mu mukino wo kwishyura w umunsi wa kane wo mu itsinda A, yongera kugira icyizere cyo guhatanira itike yo kujya mu Gikombe cy Afurika cya 2025 muri Morocco. Uyu mukino wabaye ku mugoroba wo kuri uyu wa Kabiri tariki 15 Ukwakira 2024, kuri Sitade Amahoro. U Rwanda rwagiye gukina uyu mukino rusabwa gutsinda kugira ngo rugire icyizere cyo guhatanira itike CAN 2025 nyuma yo gutsindwa na Benin ibitego 3-0 mu mukino ubanza. Umukino watangiye wihuta ku mpande zombi, ku munota wa mbere Amavubi yashoboraga gufungura amazamu ku mupira wazamukanywe na Imanishimwe Emmanuel ugera kwa Samuel Gueulette wawuterekeye neza Mugisha Gilbert wari wenyine mu rubuga rw amahina ateye ishoti umupira ujya mu mu ntoki za Souke Marcel Dandjinou. Amavubi yasatiraga cyane yongeye guhusha igitego ku munota wa 11 ku mupira wahinduwe na Fitina Omborenga usanga Mugisha Gilbert mu rubuga rw amahina, arazamuka awutera n umutwe ariko ujya hanze. Kugeza ku munota wa 32 Amavubi yakomeje kubonana neza binyuze ku mupira yavaga ku ruhande rw ibumoso Mangwende na Mugisha Gilbert. Ku munota wa 42  Benin yakinaga ibintu bike cyane yafunguye amazamu ku gitego cyatsinzwe na Andreas Hountondji ku makosa ya Fitina Omborenga watakaje umupira hagati mu kibuga. Igice cya mbere cyarangiye Benin iyoboye umukino n igitego 1-0. Mu gice cya kabiri, Amavubi yatangiranye imipinduka Jojea Kwizwera aha umwanya Ruboneka Jean Bosco. Ku munota wa 48, Benin yahushije igitego cyabazwe ku ishoti rikomeye ryatewe na Andreas Hountondji rigarurwa n umunyezamu Fiacre Ntwari. Ku munota wa 57  Amavubi yahushije uburyo bwo kubona igitego cyo kwishyura ku mupira Samuel Gueuette yakinananye na Mangwende wawuteye ujya mu izamu, myugariro wa Benin aritambika, umupira ugarukira uyu myugariro noneho ushyize mu izamu uruhukira mu maboko ya Marcel Dandjinou. Ku munota wa 70  Amavubi yakinaga neza yabonye igitego cyo kwishyura cyatsinzwe na Nshuti Innocent ku mupira yahawe mu rubuga rw amahina ahita ashyira mu izamu. Ku munota 72  Amavubi yabonye Penaliti ku ikosa ryakorewe Kapiteni Djihad Bizimana mu rubuga rw amahina.  yi Penaliti yatewe neza na Djihad Bizimana amavubi abona igitego cya kabiri. Mbere y uko umukino urangira Umusifuzi wa Kane yongeyeho iminota ine y inyongera. Ku munota wa 90+2  Benin yahushije igitego ku mupira watewe na Steve Mounie mu rubuga rw amahina, Ange Mutsinzi ashyira umupira muri koruneri itagize ikivamo. Umukino warangiye u Rwanda rutsinze Benin ibitego 2-1 ikipe y Igihugu y Amavubi yongera kwiyunga n Abanyarwanda. Muri itsinda A, Nigeria iyoboye itsinda n amanota arindwi Benin igakurikira n amanota atandatu. u Rwanda ruri hafi n amanota atanu. Umukino wagombaga guhuza Nigeria na Libya muri iri tsinda wasubitswe kubera ibibazo byabaye mbere yawo. Mu kwezi gutaha, u Rwanda ruzakira Libya kuri Sitade Amahoro mbere yo gusura Nigeria. Abakinnyi b Amavubi babanje mu kibuga: Ntwali Fiarce, Ombolenga Fitina, Niyigena Clement, Mutsinzi Ange, Emmanuel Imanishimwe, Mugisha Bonheur, Bizimana Djihad, Samuel Gueulette, Kwizera Jojea, Mugisha Gilbert na Nshuti Innocent.
link979: Umuhanzi Kayigire Josue uzwi nka Afrique yateguje ko agiye gushyira ahagaragara alubumu ye ya mbere, yemeza ko izanyura abakunzi be. Abinyujije ku mbuga nkorambaga ze, uyu muhanzi yateguje abamukurikira ko agiye gushyira ahagaragara umuzingo(album) kandi uzabanyura. Ni umuzingo yise In2Stay avuga ko yitondeye. Yagize ati:  Ijwi rishya ririmo kuzamuka, aho injyana ihura na roho, hanyuma inkuru zikabaho, vuba ndashyira hanze umuzingo, mukomeze mukurikire iby urugendo.  Ni umuzingo atigeze atangazaho byinshi ibijyanye n umubare w Indirimbo ziwuvize cyangwa igihe azawutangariza, uretse kuba yasabye abakunzi be kutamutererana. Afrique yamenyekanye cyane mu ndirimbo zirimo Agatunda, Chadia, Rompe, Akanyenga, Banyica n izindi. Mu 2023, Afrique yari yatangaje ko imirimo yo gutunganya umuzingo we, igeze ku kigero cya 90%.
link980: Mu gihe habura iminsi itageze kuri 7, Korali Family of Singers yo mu iterero EPR Kiyovu mu Karere ka Nyarugenge mu Mujyi wa Kigali, yashyizeho ahantu ho kugurira amatike yo kwinjira. Igitaramo  Umuryango Mwiza Live Concert  gitegerejwe na benshi ku Cyumweru tariki 27 Ukwakira 2024 muri Camp Kigali, aho guhera Saa Munani imiryango izaba ikinguye. Insanganyamatsiko y igiterane igira ati:  Guharanira ubusugire bw umuryango wo shingiro ry Itorero ndetse n Igihugu.  Abategura iki gitaramo bavuze ko amatike arimo kugurirwa hirya no hino mu Mujyi wa Kigali nko kuri Women Foundation, Bethesda Holy Church, Foursquare Gospel Church, Restoration Masoro, Zion Temple, The Choice Bakery & Coffee, Good News Enterprise, Omega Church, La Gardienne, EPR Kiyovu na EPR Kamuhoza. Amatike kandi agurirwa no kuri EPR Kicukiro, EPR Karugira, EPR Kanombe, RAAH Super Market, Deluxe Super Market na La Mane Kicukiro. Umuyobozi wa Korali Family of Singers, Mujawamariya Eug nie, aherutse gutangaza ko kugura itike mu buryo bw ikoranabuhanga, bikorwa hiyambajwe rgticket.com mu gihe abadiaspora bashobora kugura tike banyuze kuri www.radahmedia.com. Ati:  Kuri ubu itike ziragurishwa ku kiranguzo cyane ko ushobora kugura itike ku mafaranga 5,000 Frw yonyine, ibaze unaniwe kwigomwa Pizza imwe y i Kigali ugahomba ibyiza bizaboneshwa amaso n abazazindukira mu ihema ry ibonaniro rya Camp Kigali!  Muhoza Evelyne umwe mu bamaze kugura itike y igitaramo  Umuryango Mwiza Live Concert , yabwiye Imvaho Nshya ko inkoko ari yo ngoma kandi ko yiteguye gusabana n Imana abifashijwemo na Family of Singers. Ati:  Iyi Korali nsanzwe nyikunda kandi namaze kugura itike kuko nzi ko nzagira ibihe byiza, nkasabana na yo Singers ibimfashijemo.  Kayesu Albertine usengera muri Foursquare Gospel Church Kimironko, avuga ko na we yaguze itike, umunsi ukaba utinze kugera. Bamwe mu bahanzi bazaririmba mu gitaramo  Umuryango Mwiza Live Concert , barimo Mbonyi Israel, Drupes Band ndetse n abandi. Mujawamariya, Peresida wa  Family of Singers , yavuze ko mu gitaramo  Umuryango Mwiza Live Concert, Korali izaba yizihiza imyaka 15 imaze itangiye umurimo w Imana. Family of Singers Choir yamenyekanye mu ndirimbo; Nzamusingiza, Mwuka Wera, Ntabwo nkwiye kujya niganyira, Itwitaho, Ikidendezi, Adonai n izindi.
link981: Kuri uyu wa Gatandatu tariki 19 Ukwakira ni bwo Urwego rw Igihugu rw Ubugenzacyaha (RIB) rwatangaje ko rwataye muri yombi Sengabo Jean Bosco wamenyekanye nka Fatakumavuta, ukurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Ni icyemezo cyashimishije ndetse kinatanga icyizere ku bakoresha imbuga nkoranyambaga, bamaze igihe bifuza ko habaho umuco wo gucishaho akanyafu abazikoresha nabi. Nyuma y inkuru zitandukanye zagarukaga ku itabwa muri yombi ry uwo munyamakuru w imyidagaduro, abenshi batangiye gushyira ibitekerezo ku mbunga nkoranyambaga bavuga ko umwanzuro wa RIB ukwiye kandi benshi bakwiye gukuramo isomo. Uwiyita Espeka39678 ku rubuga rwa X, yagize ati:  N abandi barebereho. Uwitwa TrueNation fromCenturies  yagize ati:  RIB banyuzeho akanyafu, ubundi muzarebe no mu bihugu byateye imbere cyane, gutarama umuntu bihoraho birabujijwe, kuko ntibiba bikiri kumuvugaho gusa, ahubwo biba byabaye kumwibasira no kumubuza amahwemo. Naho uwiyita Sam Cuts ati:  Ni ukuri Imana ijye iha umugisha RIB, ni gute umuntu yifata akigenga nkaho aba mu gihugu wenyine, mwakoze cyane murebe n abandi bakoresha imvugo nyandagazi ku mbuga nkoranyambaga cyane cyane kuri Youtube. Manibaho Daniel ati:  Bari baratinze. Ibi bibaye nyuma y ibyumweru bibiri Fatakumavuta akoze ikiganiro yibasira umuhanzi witwa Ngabo Jorbert Medard uzwi nka Meddy, aho yifashishije ubuhamya Meddy aherutse gutanga mu gitaramo aherutse gukora, avuga ko uwo yakubitwaga n umugore akoresha amagambo mabi atarimo kubaha uwo yavugagaho.RIB yatangaje ko Fatakumavuta yihanangirijwe kenshi akanagirwa inama, ariko agahitamo kwinangira ari nabyo byamuviriyemo gutabwa muri yombi.RIB ntihwema gusaba abakoresha imbuga nkoranyambaga kuzikoresha neza birinda gukora ibyaha, ikabamenyesha ko itazihanganira abanyuranya n ibiteganywa.
link982: Urukumbuzi rwatumye umuhanzi akaba n umusizi Igihozo Sylivia yandikira umukunzi we indirimbo yise urukundo. Birasanzwe ko mu rukundo abenshi bakunda kugira agatotsi mu mubano wabo, bitewe no kutabaha umwanya uhagije, ariko ugasanga ibisobanuro bakunze gutanga ari akazi kaba kabaheranye. Mu kiganiro yagiranye n Imvaho nshya Igihozo yavuze ko iyi ndirimbo yayanditse ashingiye ku nkuru ye y impamo y urukundo yari afitanye n umusore bakundanaga icyo gihe, akumva ko ubutumwa bwafasha n abandi bose bazayumva. Yagize ati:  Ni inkuru yanjye y impamo, nari ndi mu bihe by urukundo, hari aho namubwiraga ngo kugukunda ndagukunda, kugukumbura ni yo ndwara intera kuremba, nashakaga kumubwira ko hari igihe umuntu aba ari mu kazi kenshi, mu masomo cyangwa ibindi ntaboneke ngo abonekere ku gihe.  Akomeza agira ati:  Ubwo rero nakoze iriya ndirimbo mu buryo bwo kumumenyesha ko mukumbuye kandi cyane, kandi kuba umuntu amukumbura akamubura ari yo ndwara yonyine yantera kuremba.  Igihozo avuga ko ubutumwa buri muri iyi ndirimbo nubwo bwari bushingiye ku nkuru ye bwite, ariko yabugeneye abantu bakundana kugira ngo ibafashe kurushaho kubungabunga umubano wabo. Yagize ati:  Nayigeneye abantu bakundana kubera ko hari igihe umuntu ashobora kwicara akumva akumbuye umuntu yaba ari hafi cyangwa kure, bituma nyikora numva ko ubutumwa buyirimo bugomba guhwitura abakumbuwe bakagira icyo bakora.  Akomeza avuga ko umuntu wakumbuwe akwiye kureba niba hatari icyo yirengagije bityo akaba yabikosora kuko hari umuntu ku ruhande wishima akanababara kubera we. Uretse Urukundo Igihozo Sylivie afite n izindi ndirimbo zirimo Umunyarwandakazi, Nyamibwa, Tora Kagame Paul yagarukaga ku bigwi bya Perezida Kagame, Urukundo ari nayo aherutse gushyira ahagaragara. Mu kiganiro aherutse kugirana n Imvaho Nshya Igihozo Sylivia yavuze ko ari n umusizi kuko yandika ibisigo, kandi atiteguye kwigaragaza nk umuririmbyi cyangwa umusizi gusa, kuko byose abikora kandi abikunda ari nawo mwihariko we.
link983: Urwego rw Igihugu rw Ubugenzacyaha, RIB, rwatangaje ko rwataye muri yombi Sengabo Jean Bosco wamenyekanye ku izina  Fatakumavuta  aho akurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Dr. Thierry B. Murangira, Umuvugizi wa RIB, yahamije amakuru y itabwa muri yombi rya Fatakumavuta. Yavuze ko Fatakumavuta yatawe muri yombi ku wa Gatanu tariki 18 Ukwakira 2024, akaba afungiwe kuri Sitasiyo ya RIB ya Kimihurura. Yagize ati  Sengabo Jean Bosco uzwi ku izina rya Fatakumavuta yatawe muri yombi nyuma y iminsi tumugira inama ndetse inshuro nyinshi yagiye yihanangirizwa ariko ahitamo kwinangira.  Dr. Murangira agira inama abakoresha imbuga nkoranyambaga kuzibyaza umusaruro ariko bubahiriza amategeko. Akomeza agira ati:  Leta ishora amafaranga menshi mu bikorwa remezo bijyanye no korohereza abantu kugira internet yihuta, kuko Leta yifuza ko imbuga nkoranyambaga zibyazwa umusaruro mu buryo bwiza, hirindwa kuzikoresha ibyaha kuko amategeko ahana ibyo byaha ahari.  RIB isaba abakoresha imbuga nkoranyambanga kuzikoresha neza birinda kwinjira mu buzima bwite bw abantu, gukoresha imvugo zikurura inzangano, gutukana, gutangaza amakuru y ibihuha ndetse no gukwirakwiza amashusho y urukozasoni. Umuvugizi wa RIB agira ati:  Ntabwo kugira urubuga nkoranyambaga umuntu yigengaho bitanga ubudahangarwa bwo kuba azakurikiranwa mu gihe azikoresheje nabi.
link984: Akenshi iyo umuntu yitabye Imana ibye biba birangiye,imishinga ye igahagarara, ariko Abanyarwanda bavuga ko nta muhanzi upfa bitewe n uko ibihangano bye bikomeza kumvwa bikananyura benshi. Mu gihe imyiteguro y iserukiramuco  Twaje Fest  rizaberamo ibikorwa bitandukanye ryateguwe n ubuyobozi bw umuryango wa YB Foundation irimbanyije, abakunzi b ibihangano bya nyakwigwndera Yvan Bravan bavuga ko biteguye gukora buri kimwe kugira ngo basigasire ibikorwa bye. Bamwe mu bafana b uyu muhanzi baganiriye n Imvaho Nshya, bavuga ko gutanga amafaranga yo kwinjira muri icyo gitaramo babifata nk inshingano, kuko buri wese yifuza gusigasira ibikorwa by uwe watashye, yaba umutungo, umwana n ibindi.  Tunga Aime Yvette ni umwe mu bafana ba Yvan Bravan, avuga ko gutanga amafaranga yo kwinjira muri Twaje Fest abifata nk inshingano. Yagize ati:  Ikimpa imbaraga zo gutanga amafaranga nk umuntu wakundaga Yvan, ibyo tuzaba twizihiza cyangwa tuzamurikirwa, ni imishinga yashakaga gushyira mu bikorwa, hari YB Foundation ikora ibikorwa bitandukanye birimo no gufasha abana bakabaha ibikoresho by ishuri, sintegereje kuzajyayo ngo ndebe Yvan aririmba,  ariko nzayatanga mvuga ngo hari ikindi azakora mu izina rya Yvan kuko yabyifuzaga.  Uwitwa Abdul Karim Nabimana, avuga ko gutanga amafaranga yo kwinjira muri Twaje Fest bisobanuye ko Bravan adakwiye kuzima. Ati:  Kwishyura simbibona nabi kuko bisobanuye kutazima kwa Yvan Bravan mu buryo bwo gusigasira ibihangano bye n indi mishinga ye, kuko bifasha urubyiruko. Ikindi nk abantu bamukundaga banakunda ibikorwa bye, ni ugukomeza kubibungabunga bikagera kure mu buryo bushoboka bwose.  Sango Khamis ashinzwe itumanaho (Communication) mu itsinda ririmo gutegura igitaramo Twaje Fest, avuga ko ibizakorerwa muri iryo serukiramuco byari inzozi za Yvan Bravan, ari nayo mpamvu bikwiye gushyigikirwa. Ati:  Ibi turimo gukora byari ibitekerezo n ibyifuzo bya Burabyo (Yvan Bravan), ari ko byaje gukomeza gushyirwa mu bikorwa na Fondasiyo ya Yvan Bravane (YB Foundation), ubwo rero iyo tuvuga umusanzu ni uko twifuza kubona Abanyarwanda bagize uruhare mu gufasha fondasiyo gukomeza bino bikorwa, kuko yamaze gutangiza ishuri ryigisha abakiri bato imbyino gakondo (Twaje culture academy), umusanzu urakenewe binyuze mu kugura itike yabo, binjira muri iryo Serukiramuco.  Biteganyijwe ko muri iryo serukiramuco hazaberamo ibikorwa bitandukanye birimo gushyigikira ubushobozi, impano n ubuhanga bw abakiri bato, by umwihariko indirimbo, nkuko Yvan Bravan yabyifuje, guteza imbere ibikorerwa iwacu nkuko yari yarabitangiye mu myambarire ye ( Imigongo, inigi) n ibindi. Hazanakorwa ubukangurambaga bw indwara ya kanseri, abantu bashobozwe kuyisuzumisha no guhabwa ubujyanama bw uko bitwara igihe bamenye ko bayirwaye, bakazanatarama hagaragazwa ubushobozi n umwihariko uri mu bihangano n impano by Abanyarwanda bizanyuzwa mu gice cya Twaje experience. Iryo iserukiramuco rizabera muri BK Arena tariki 26 Ukwakira 2024, rikazatangira guhera saa munani z amanywa, aho ibikorwa byose bizasozwa n igitaramo kizatangira saa moya z ijoro, hakazanamurikirwamo indirimbo Yvan Bravan yasize zitarasohoka. Ni igitaramo kizitabirwa kikanataramiramo abahanzi batandukanye barenga 16 barimo Alyn Sano, Nel Ngabo, Bukuru, Jules Sentore, Mani Martin, Ruti Joel, Impakanizi, Juno Kizigenza, n abandi.
link985: Umuhanzi w indirimbo zo kuramya no guhimbaza Imana, Israel Mbonyi yaciye agahigo ko kuba umuhanzi nyarwanda wa mbere ukurikirwa n abantu benshi ku rubuga rwa Youtube. Ni umwanya agezeho awusimbuyeho Ngabo Jobert Medard uzwi nka Meddy, nawe usigaye akora imiziki indirimbo zo guhimbaza no kuramya Imana zizwi nka gospel. Mbonyi abigezeho nyuma yo kugira abamukurikira (Subscribers) barenga milliyoni n ibihumbi 44, mu gihe Meddy we afite abamukurikira barenga milliyoni n ibihumbi 43. Uretse kuba Mbonyi ayoboye nk umuhanzi ufite abamukirikira benshi, bimaze no kugaragara ko ari n umuntu ukunzwe ku rwego mpuzamahanga, ushingiye ku buryo ibitaramo akorera hirya no hino ku Isi byitabirwa, ndetse n amatike akarangira mbere hakibura umunsi ngo umunsi nyirizina w igitaramo ugere. Iby urukundo uyu muramyi yigwijeho biherutse gushimangirwa n uko igitaramo aherutse gukorera mu Bubiligi cyimuwe aho cyagombaga kubera, bitewe n uko ahari hateganyijwe hari hato ugereranyije n uko amatike yagurwaga. Ni igihitaramo byari biteganyijwe ko kibera ahitwa Birmingham Palace, ari naho yari yataramiye umwaka ushize, hanyuma abagiteguraga batangaza ko kubera impamvu y uburyo amatike yagurwaga kimuriwe mu nyubako ya Docks cyangwa Dome Events Hall isanzwe iberamo ibitaramo. Uretse Israel Mbonyi na Meddy baza imbere mu bahanzi bafite ababakurikira benshi kuri Youtube, mu bandi bakurikirwa cyane harimo na Korari ya Ambassadors of Christ ifite abayikurikira barenga milliyoni n ibihumbi 28. Mbonyi yiyongereyeho abamukurikira ibihumbi 44 mu gihe cy amezi umunani gusa mu kwezi, nyuma yo gufata umurongo wo gukora indirimbo mu rurimi rw igiswahili rufatwa nk urukoreshwa n Ibihugu bitandukanye muri Afurika. Mbonyi aciye agahigo ko kuba umuhanzi wa Mbere mu Rwanda ukurikirwa n abantu benshi kuri youtube mu gihe arimo kwitegura gutaramira mu gihugu cya Tanzania tariki 2 na 3 Ugushyingo 2024.
link986: Umukinnyi wa filime uri mu bakunda kugarukwaho cyane ku mbuga nkoranyambaga, Inkindi Aisha uzwi cyane nka Aisha, avuga ko impamvu abakobwa basigaye bikundira abasaza kurusha uko bakunda abasore bari mu kigero kimwe ari uko babitaho cyane nk abana bibyariye. Muri iki kinyejana abantu benshi bakunze kwitotombera ko abakobwa basigaye bakundana ndetse bakanashyingiranwa n abasaza, aho gukundana n abasore bari mu kigero kimwe, bigatuma abasore benshi bavuga ko batakibona abageni. Mu kiganiro yagiranye n imwe muri televiziyo zikorera kuri murandasi, Aisha yumvikanishije impamvu zitandukanye zituma abakobwa bikundira abasaza zirimo kuba babitaho kurusha abasore. Yagize ati:  Ukabona umukunzi wawe arakundana n umusaza ukababara, ariko uzi ukuntu abantu bakuru bagira keya (Care). Icya mbere baba bafite abana mungana, akwitaho nk umwana yibyariye, uko ubona amuha amafaranga y ishuri akajya ku ishuri, ni nako nawe aguha byose.  Yongeraho ati:  Naho abasore umubwira ibihumbi ijana akumva ni milliyoni ebyiri, ariko uwo musaza ibihumbi 100 abikuguriramo icyo kunywa akaza no kuguha andi ukitahira, kandi umusore nta n impano yaguha yayo mafaranga.  Nubwo avuga ibi ariko ngo ntabwo aribyo Aisha yivugira, ahubwo ni ukumenera abahungu amabanga y abakobwa, kugira ngo bige kwita ku bakunzi babo, barekere aho kujya mu basaza. Uyu mukinnyi wa filime avuga ko kuba abakobwa batitabwaho, ngo abasore bababarira iminsi yabo y uburumbuke kugira ngo bagire igihe cyo kuryamana na bo, kandi nta n ikintu na kimwe cyabo bazi. Ati:  Umukobwa ari mu mihango urugero, nta kunyitaho nta n imbuto urimo kumushyira, nta kotekisi igura igihumbi wanzaniye, ariko urimo kumubarira iminsi ngo uzamuhamagare aze kugusura!  Aisha avuga ko nubwo uko kuri abakobwa batakuvuga ariko iby ibyo byose yavuze n ibindi ngo ari byo bituma abakobwa bakunda abasaza ntibakunde abasore. Aisha avuze ibi nyuma y uko aherutse kurikoroza ubwo yumvikanaga mu kiganiro avuga ko abasore beza bose bagiye mu mutwe w ingabo zishinzwe gucunga umutekano w Umukuru w Igihugu bazwi nka CTU, ko abasigaye ari amagweja n ibimonyo, nubwo nyuma yaje kuvuga ko atari azi ko ari igitutsi byanatumye asaba imbabazi abo byarakaje.
link987: Umusizi akaba n umunyamuziki Igihozo Sylvie avuga ko yifuza kumenyekana nk umuhanzi n umusizi icyarimwe nta gisize ikindi kuko ari wo mwihariko we. Akenshi usanga umuntu iyo afite impano zirenze imwe, agira iyo akunda kurusha izindi, ku buryo ari nayo ahitamo kwimenyekanishamo, bitandukanye cyane n uko Igihozo Sylvie abitekereza kuko yumva yabikora byombi. Mu kiganiro yagiranye n Imvaho Nshya, Igihozo yavuze ko atifuza kumenyekana mu muziki cyangwa mu Bisigo gusa kuko abifata nk umwimerere we. Yagize ati:  Niyumvamo byose kuko ndabikora, ku bwanjye mba numva nabikora byose cyane ko no mu bisigo byanjye bibanzirizwa n agace gato k indirimbo numvise ari yo njyana ikwiye, kuko itandukanye n izahozeho kubera ko wasangaga umuntu avuga igisigo ucyumva akaba yarambirwa, ariko iyo uririmbyemo ukavuga n igisigo ntibirambira abagiteze amatwi.  Akomeza agira ati:  Sinakubwira ko hari icyo nshaka kumenyekanamo kurusha ikindi kuko umuziki ndawukunda kandi ndawukora, ibisigo nabyo ni uko, byombi nifuza kubimenyekanaho kuko ari wo mwihariko wanjye.  Agaruka ku mvune abakobwa n abagore bahura nazo mu muziki n uko yumva azahangana nabyo, Igihozo avuga ko azarwana ku cyo akunda. Ati :  Imvune zo zirimo, ariko Umunyarwanda yaravuze ngo utayihinganye ntayishira, umwanzuro wanjye ni uko ntagomba kurambirwa, niba uyu munsi bitameze neza, ntabwo ngomba gucika intege, uko igisigo kije nkandika, n indirimbo yaza nkandika, kuko ni bwo nzagera ku cyo nshaka.  Uyu muhanzi akaba n umusizi avuga ko abakobwa n abagore badakwiye gucika intege kuko gukora biherekejwe no gusenga byose bigerwaho. Igihozo azwi mu ndirimbo zitandukanye zirimo Umunyarwandakazi, Nyamibwa, Ramba Rwanda ndetse n iyo aherutse gushyira ahagaragara yitwa Urukundo. Uretse izo ndirimbo uyu muhanzi akaba n umusizi anafite ibisigo birimo Urukundo, Nazize iki, Urugero n ibindi.
link988: Umuhanzi Andy Bumuntu ategerejwe mu gitaramo cy urwenya kizwi nka Gen-z Comedy kizaba ku wa Kane wa kino Cyumweru tariki 17 Ukwakira 2024. Uyu muhanzi yatumiwe muri icyo gitaramo mu gace kacyo kazwi nka Meet me tonight, aho ibyamamare bitandukanye bitumirwa hagamijwe gusangiza urubyiruko amahirwe ari hanze ashobora kubyazwamo umusaruro umuntu agashobora kwiteza imbere, bifashishije ingero cyangwa ubuhamya bw ibyo banyuzemo kugira ngo bagere aho bageze uyu munsi. Ubuyobozi bwa Gen-z Comedy show bwagaragaje urutonde rw abanyarwenya bazasetsa abazitabira icyo gitaramo muri iki cyumweru, aho bose bagaragajwe mu mwambaro w abaganga ndetse n ibikoresho byabo. Mu gusobanura icyabateye kwigaragaza muri iyo myambaro, umuyobozi wa Gen-Z Comedy Ndaruhutse Fally Merci yabwiye itangazamakuru rya RBA ko batekereje kugaragara mu ishusho y abaganga bitewe n uko buri tariki 10 Ukwakira 2024, Isi yose yizihije Umunsi Mpuzamahanga w Ubuzima bwo mu mutwe. Bumuntu aherutse gusinyana amasezerano y ubufatanye na UNICEF yo gukorana ubukangurambaga muri gahunda yo kurwanya ibibazo byo mu mutwe, ku bana bakiri bato, aho yavuze ko kugira abana bafite ibibazo byo mu mutwe bigirana isano no kugira urubyiruko rufite ibibazo byo mu mutwe. Icyo gihe yagize ati:  Urugamba rwo kurwanya ibibazo byo mu mutwe mu bana ni ngombwa kururwana, kuko niba nk Abanyarwanda dusangiye umuzi, icyamunga wa muzi n ubundi cyatuma imbuto twera ari zo tugenda tubona mu muryango nyarwanda, ugasanga bya bibazo tutavugaho ari byo bituganisha ku kugira urubyiruko ubona rufite ibibazo byo mu mutwe.  Si Andy Bumuntu watumiwe kuri uwo munsi wenyine, kuko biteganyijwe ko na Ish Kevin azaba ahari, bose bakazafatanya kuganiriza urubyiruko rwo muri Gen-Z Comedy n abandi bazaba bitabiriye icyo gitaramo. Biteganyijwe ko abanyarwenya barimo Dudu, Rumi, Kampire, Keppa n abandi ari bo bazasusurutsa abazitabira igitaramo cya Gen-z Comedy show muri iki cyumweru.
link989: Umuhanzi mu njyana gakondo usigaye akorera umuziki muri Leta Zunze Ubumwe z Amerika, Clarisse Karasira, yateguje abakunzi b ibihangano bye indirimbo nshya zirenze imwe, abasaba kumuhitiramo iyo yabanza. Yifashishije urubuga rwe rwa Instagram Clarisse Karasira yagaragarije abakunzi b ibihangano bye ko abahishiye byinshi kandi ko abakumbuye. Yanditse ati:  Bakundwa, muri izi ndirimbo ni iyihe mwumva yasohoka mbere? Icyimbo, Roho, Imbere, Ruhinyuz Imana. Urukumbuzi rwo ni rwinshi, nimutahe.  Aya mahitamo yahaye abamukurikira kandi bakunda ibihangano bye bayishimiye, maze bagenda bamugaragariza uko bifuza ko zasohoka abenshi bahuriza kuyo yise Roho. Uwitwa rene _ official yagize ati:  Roho. Ngukunda byuzuye.  Sylestrenshimiyimana Romeo yungamo ati:  Roho izindi zikurikire cyangwa uziduhere rimwe.  Ni indirimbo agiye kuzashyira ahagaragara nyuma y amezi arindwi iyo yise Ibarabara yibanda ku mibereho y abana bo mu muhanda n uburyo badakwiye guhutazwa isohotse.
link990: Mu Rwanda hagiye kubera inama izahugurirwamo abahanzi ku bijyanye n uko bakora umuziki ucuruza ndetse ukarenga urwego rw Igihugu ukagera ku ruhando mpuzamahanga bitewe n ubufatanye hagati y abahanzi. Access music in Africa ni inama yateguwe na Music in Africa binyuze muri Minisiteri y Urubyiruko n Iterambere ry Ubuhanzi, ikazahuza abahanzi b Abanyarwanda n abandi bazaba baturutse mu bihugu bitandukanye byo ku mugabane w Afurika. Mu kiganiro n itangazamakuru cyabaye tariki 11 Ukwakira 2024, abanyamakuru bagaragarijwe ko ari amahirwe ku bahanzi nyarwanda nkuko Uncle Austin uri mu bahanzi bazitabira iyi nama abisobanura. Yagize ati:  Maze imyaka irenga 20 ndi mu ruganda rw imyidagaduro, ariko ndashimira Minisiteri y Urubyiruko n Iterambere ry Ubuhanzi kubera amahirwe yo kugaragaza impano batanga. Mu bihe byacu iyo tugira amahirwe nk aya umuziki wacu ubu uba ugeze kure. Umuyobozi mukuru wa Music in Africa ari nayo itegura iyo nama, Eddie Hatitye avuga ko bahisemo gukorera iyi nama mu Rwanda kubera ko ari Igihugu kirimo kuzamura umuziki wacyo, kandi gifite abahanzi bazi akazi kabo. Asaba abahanzi ko bakwiye kumenya ko umuziki atari ibintu biraho bidafite akamaro, ko ahubwo umuziki ari akazi gatanga amafaraga nk ubundi bucuruzi, kandi ko biteguye gufasha abahanzi nyarwanda kubisobanukirwa. Umunyamabanga wa Leta muri Minisiteri y Urubyiruko n Iterambere ry Ubuhanzi Sandrine Umutoni, asaba abahanzi kwiyandikisha bakazitabira iyi nama, kuko bazayungukiramo byinshi. Ati:  Ni amahirwe menshi cyane ku bahanzi bacu, ni ukuvuga ngo ubu turimo kubamenyesha ko bitakiri ngombwa ko umenyekana hanze y u Rwanda kuko wagiye gushaka ayo mahirwe oya, ayo mahirwe yabizaniye, icyo basabwe ni ukwiyandikisha ku rubuga rwabugenewe.  Yongeraho ati:  Niba uri umuhanzi ngwino witabire ibyo biganiro, umenye icyo usabwa kugira ngo ugere ku rwego rwisumbuyeho, kandi abazayitabira bagomba kumva ko bazaba baje guhatana bakagaragaza ko mu Rwanda naho hari impano kandi ishobora gukundwa, kuko hazaba hari n abandi bahanzi b ahandi, guhatana ni ngombwa ukerekana ko ushoboye.  Iyi nama izamara iminsi itatu, uhereye tariki 14-16 Ugushyingo 2024, ikazabera muri Convetion Center na Mundi Center, ikazaba ihuje abahanzi 20 bavuye mu bihugu bisaga 15 by Afurika, ikazanaherekezwa n ibitaramo. Mu bahanzi bo mu Rwanda bamaze kwiyandikisha harimo Uncle Austin, Ariel Wayz, Busahari, Ish Kevin n abandi. Inama ya Access Music in Africa imaze kubera mu bihugu bitandukanye birimo Kenya, Ghana, Afurika y Epfo n ahandi akaba ari bwo bwa mbere  igiye kubera mu Rwanda.
