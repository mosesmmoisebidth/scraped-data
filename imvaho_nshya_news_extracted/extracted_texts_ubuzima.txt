link1351: Dr Matshidiso Moeti, Umuyobozi Mukuru w Ishami ry Umuryango w Abibumbye ryita ku buzima (WHO) muri Afurika, ashimira guverinoma y u Rwanda yashyize imbaraga mu guhangana n icyorezo cya Marburg. Ni ubutumwa yashyize ku rubuga rwe rwa X rwahoze ari urwa Twitter, nyuma y uruzinduko yagiriye mu Rwanda aho yakiriwe na Minisitiri w Ubuzima, Dr Sabin Nsanzimana ari kumwe n Umunyamabanga wa Leta muri Minisiteri y Ubuzima, Dr Yvan Butera. Minisiteri y Ubuzima yatangaje ko uruzinduko rwa Dr Matshidiso mu Rwanda, rwari rugamije kureba aho u Rwanda rugeze ruhangana n icyorezo cya Marburg. Dr Matshidisi yagize ati:  Mu ruzinduko rwanjye mu Rwanda, natangajwe n ubutwari ndetse no kongera kwiyubakamo icyizere ku bakora kwa muganga, benshi muri bo bakize icyorezo cya Marburg.  Yashimiye guverinoma y u Rwanda yakoze ibikorwa bitandukanye by umwihariko ikorana bya hafi bya hafi na WHO n abandi bafatanyabikorwa kandi ngo biratanga igisubizo. Ibi yabigarutseho aho yari ari mu kigo nderabuzima kimwe mu Mujyi wa Kigali cyavurirwagamo abanduye icyorezo cya Marburg ari nacyo cya nyuma yasuye mu ruzinduko rwe rw akazi yagiriraga mu Rwanda. Ati:  Ni ahantu twagiriye amahirwe yo kuganira n abadogiteri ndetse n abanasi (Nurses) barebwaga cyane n iki cyorezo. Ndatekereza ko hari impungenge zikomeye by umwihariko ku baganga ariko nkatekereza nanone ku isomo twigiye kuri iki cyorezo, biratanga icyizere kuri guverinoma y u Rwanda kandi kirahera ku buyobozi bukuru bw igihugu kugeza ku bakozi muri Minisiteri y Ubuzima bakorana n abafatanyabikorwa.  Yakomeje avuga ko hatangiye kugaragara igabanuka ry imibare y abarwayi ba Marburg ndetse ko n imibare y abahitanwa na yo irimo kugabanuka nyuma y igihe cyari gishize, agashima ko hakozwe akazi kenshi kugira ngo imibare igabanuke. Ati:  Ndatekereza ko hari byinshi twigiye kuri iki cyorezo haba kuri WHO n abafatanyabikorwa ku kazi k ingirakamaro karimo gukorwa nko guhugura abari mu nzego z ubuvuzi mu gihugu.  Kuri we yizeye ko iki cyorezo cyizashyirwaho iherezo biturutse ku ngamba zafashwe na Guverinoma y u Rwanda.
link1352: Mu gihe bamwe mu batuye mu Karere ka Ruhango mu Mirenge ya Mwendo na Kinihira bavuga ko ubuyobozi bukwiye kubafasha kubona abaganga bahoraho ku mavuriro y ingoboka, agengwa n ibigo nderabuzima, ubuyobozi bw Akarere ka Ruhango buvuga ko hari gahunda yo kwegurira Amavuriro yibanze 11 abikorera hagamijwe kunoza serivise z ubuvuzi atanga. Uzamukunda Laetitia ni umwe mu baturage batuye mu Murenge wa Mwendo bivuriza ku ivuriro ry ingoboka rya Gishweru ubusanzwe rirebererwa n ikigo nderabuzima cya Mwendo, avuga ko kuri iri vuriro umuganga ahaboneka rimwe na rimwe bikarangira n ubundi bakoze urugendo bajya kwivuriza ku kigo nderabuzima cya Mwendo. Ati:  Hari igihe ujya kwivuza ku ivuriro ryacu ry ingoboka rya Gishweru, ukabura umuganga bikarangira n ubundi ukoze urugendo rujya i Mwendo ku kigo nderabuzima. Rero ubuyobozi ni budufashe tubone umuganga uhoraho uturuka ku kigo nderabuzima nibura aboneke buri munsi.  Mukashyaka Antoinette wo mu Murenge wa Kinihira na we avuga ko nubwo ivuriro ry ibanze ryabo rya Kirwa  rirebererwa n ikigo nderabuzima cya Muyunzwe rikora, ariko ridakora buri gihe ku buryo ubuyobozi bubafashije ryagira umuganga uhoraho. Ati:  Ni byo hari igihe umuganga ava i Muyunzwe ku kigo nderabuzima akaza kutuvura, ariko ntabwo ari buri munsi ku buryo ubuyobozi budufashije kubona umuganga uhoraho utuvurira ku ivuriro ry ingoboka ryacu rya Kirwa byadufasha kudakora urugendo rurenga isaha cyangwa amasaha abiri, tujya kwivuriza ku kigo nderabuzima cya Muyunzwe . Umuyobozi w Akarere ka Ruhango wungirije ushinzwe Iterambere ry Imibereho y abaturage Mukangenzi Alphonsine avuga ko ibyo aba baturage bavuga ari byo, kuko hari igihe babura umuganga ubavurira ku ivuriro ry ingoboka kubera ikogo nderabuzima gifite bake. Ati:  Ni byo hari igihe ikigo nderabuzima kibura umuganga cyohereza ku ivuriro ry ingoboka ahanini biturutse ku baganga bake bahari cyangwa abarwayi babaye benshi . Akomeza avuga ko ingamba bafite zishingiye ku kuba Ubuyobozi bw Akarere bufite gahunda yo kwegurira amavuriro y ingoboka 11 abikorera akavanwa ku kugengwa n ibigo nderabuzima mu rwego rwo kunoza serivise z ubuvuzi atanga. Ati:  Rero igisubizo kiri ku kuba ubu dufite gahunda yo gushaka abikorera bagomba gufata amavuriro y ingoboka akava ku kugengwa n ibigo nderabuzima kandi akaba ari bwo buryo buzatuma haboneka abaganga kuri aya mavuriro bahoraho . Mukangenzi avuga ko mu karere kose bafite amavuriro y ingoboka agera kuri 33, aho muri yo harimo 11 yagengwaga n ubuyobozi bw Akarere buvuga ko hari gushakwa abikorera baziyaata kugira ngo bayakoreshe arusheho gutanga serivise inoze ku bazivurizaho.
link1353: Amakuru y urupfu rwa Amb. Col (Rtd) Dr Joseph Karemera yamenyekanye ku wa Gatanu w icyumweru gishize, tariki 11 Ukwakira 2024. Yari inkuru y incamugongo ku gihugu, umuryango we ndetse n umuryango mugari w inkumi n abasore bafatanyije na we mu gihe  y urugamba rwo kubohora igihugu. Nyakwigendera yashakanye na Ann Numutari mu 1987. Asize umugore n abana 7; abahungu 4 n abakobwa 3 n abazukuru 4. Col (Rtd) Kamiri Sadiki Karege ukurikira bwa Kabiri nyakwigendera Amb. Col (Rtd) Dr. Karemera, yagarutse ku buzima bwa nyakwigendera. Umuhango wo guherekeza nyakwigendera witabiriwe n Umukuru w Igihugu Paul Kagame na Madamu, inzego nkuru mu gisirikare, abo mu muryango wa Nyakwigendera n inshuti zabanye na we mu buzima butandukanye. Wabereye mu Ngoro y Inteko Ishinga Amategeko ku Kimihurura mu masaha y igitondo cyo kuri uyu wa Gatatu tariki 16 Ukwakira 2024. Dr. Karemera atabarutse afite imyaka 70. Yabonye izuba tariki 20 Gicurasi 1954, yavukiye ahitwa i Mukarange mu Karere ka Kayonza mu Ntara y Iburasirazuba. Yavutse mu muryango w abana batandatu, ubu hasigaye abavandimwe be babiri. Se ubabyara yitwa Barnabas Karihaya na Bertha Nyirashaza. Mu 1962, Umuryango wa nyakwigendera wahungiye Uganda mu nkambi ya Nakivale ari naho Amb. Col (Rtd) Dr Karemera yigiye ku ishuri ribanza rya Gashorwa (Gashorwa Primary School) nyuma yakomereje muri Kitunga High School, icyiciro cya Kabiri cy amashuri yisumbuye agikomereza muri Kololo Secondary School. Yagize ati:  Icyo gihe yigaga Ubugenge, Ubutabire n ibinyabuzima (PCB: Physics, Chemistry & Biology). Amaze gutsinda yakomereje muri Kaminuza ya Makerere aho yize ibijyanye n ubuvuzi.  Arangije kwiga, mu 1980 yahise ajya muri Kenya aho yakoze mu bitaro bitandukanye kugeza mu 1986. Muri uyu mwaka yasubiye Uganda yinjira mu gisirikare cya Uganda (National Resistance Army). Icyo gihe yari yaratangiye kwiga icyiciro cya Gatatu cya Kaminuza mu bijyanye n ubuganga ariko kubera gahunda zariho zo kubohora igihugu kandi zamurebaga, yahisemo kwinjira mu gisirikare. Ati:  Muri Uganda ari umusirikare, yakoze nk umuganga w umusirikare muri diviziyo ya 5 n iya 3, icyo gihe yari mu ntara y Iburasirazuba.  Yakoze muri Uganda icyo gihe kugeza tariki ya 01 Ukwakira 1990, ajyana n abandi basore ku rugamba rwo kubohora u Rwanda. Icyo gihe kandi yari afite ipeti rya Capiteni mu gisirikare. Col (Rtd) Karege avuga mu gihe cy urugamba rwo kubohora igihugu, nyakwigendera Dr Karemera, yari umuyobozi mukuru w ibikorwa by ubuvuzi muri RPA. RPF-RPA imaze gufata Leta no guhagarika Jenoside yakorewe Abatutsi, Dr Karemera yakoze imirimo itandukanye, irimo kuba yarabaye Minisitiri w Ubuzima, Minisitiri w Uburezi aza no kuba Ambasaderi w u Rwanda muri Afurika y Epfo. Nyuma yo guhabwa inshingano zo guhagararira u Rwanda muri Afurika y Epfo, yabaye umusenateri mu Nteko Ishinga Amategeko. Amb. Col (Rtd) Dr Joseph Karemera yitabye Imana yari umwe mu bagize Urwego Ngishwanama rw Inararibonye z u Rwanda. Umuvandimwe wa nyakwigendera, Col (Rtd) Karege, yavuze ko izi nshingano Dr Karemera yagiye azigira biturutse k ubuyobozi bukuru bw igihugu bwamubonagamo ubushobozi. Nyakwigendera yamenye ko afite uburwayi bwa Kanseri muri Gicurasi 2011, uburwayi yabumaranye imyaka isaga 13. Kuba yarashoboye kumarana ubu burwayi imyaka 13, Umuryango wa nyakwigendera ubikesha Perezida wa Repubulika, Paul Kagame, kubera ko ari we wemezaga ko ajya kwivuza mu mavuriro akomeye ku Isi. Nyakwigendera yabanje kuvurirwa mu Buhinde nyuma Umukuru w Igihugu agena ko ajya kuvurirwa mu Budage akomereza no mu bitaro byo muri Turukiya. Uhagarariye umuryango wa Dr Karemera yagize ati:  Twebwe umuryango wa Dr Karemera, turabashimira cyane kuba mwaramufashije akaramba akamarana iriya kanseri imyaka 13 yose.  Uyu muryango washimiye ubuyobozi bw ingabo bwawubaye hafi kuva Dr Karemera yitaba Imana kugeza ubwo yaherekezwaga.
link1354: Abantu benshi bakunze kubika uburoso bw amenyo mu bwogero cyangwa mu bwiherero, gusa abahanga bavuga ko kububika mu bwiherero cyangwa mu bwogero bishobora guteza ibyago by amenyo. Ubushakashatsi bwakozwe na Dr. Maria Geisinger, umwarimu mu ishuri ry ubuvuzi bw amenyo muri Kaminuza ya Alabama, bwagaragaje ko 60% y uburoso bw amenyo bubikwa mu bwiherero bujyaho ubwandu bwa bagiteri, nka Serratia, Escherichia coli, n izindi zikunze kuba mu bwiherero. Imvaho Nshya yaguteguriye impamvu utagomba kubika uburoso bwawe bw amenyo mu bwiherero cyangwa mu bwogero. Ubwiherero cyangwa mu bwogero ni hamwe mu hantu hagaragara bagiteri (ubwandu), inyinshi kabone n iyo bwaba bumaze gukorwamo isuku hanakoreshejwe imiti itandukanye yo gusukura Ibikorwa birimo kwiyuhagira, gukoresha ubwiherero, no koza amenyo yawe, byose bishobora gutera mikorobe n izindi mikorobe guhinduka byanyuze mu kirere. Ibi bishobora kugwa ku menyo no mu bindi bice biyakikije, bigatuma bishobora gutera indwara. Mu bwiherero hakunze kuba harimo ubuhehere buterwa n uko hakunze kumeneka amazi by umwihariko ubwogero cyangwa ubwiherero butagira idirishya. Gushyira uburoso bw amenyo mu cyumba gikunze gutoha kenshi bishobora kworora neza izo bagiteri, nazo zitera uburwayi bw amenyo. Kubutereka hejuru y ubwiherero ari abantu usanga batereka igikombe kirimo uburoso bw amenyo hejuru neza y ubwiherero ibi bituma bagiteri zirushaho gukura kandi zigakwirakwira hose, ku buryo utazibonesha amaso, zikaba zitakwangiza amenyo gusa, ahubwo zanagutera indwara ziterwa n umwanda. Abahanga mu bijyanye n isuku y amenyo bavuga ko ukwiye gushaka agakoresho gapfundikira uburoso mu gihe ububika mu bwogero, kubushyira kure y amazi ndetse no kujya utegereza bukiyumisha ukabona kubupfundikiza agakoresho kabugenewe. Ikindi cyagufasha ni uko utagomba kububika aho ukoresha woza amenyo wahacuritse mu gikoresho ububikamo cyane cyane ababubika mu bikombe.
link1355: Abasura u Rwanda muri iki gihe batangaza ko nta mpungenge batewe n icyorezo cya Marburg. Bishimangirwa n abatanga serivisi zitandukanye ku basura u Rwanda aho bemeza ko nta gikwiriye guhindura gahunda yo kuza mu Rwanda, kubera kwikanga icyorezo cya Marburg. Abari muri uru rwego rw ubukerarugendo bahamya ko umubare w abashyitsi bari biteze watangiye kuzamuka bitewe n uko impungenge bari bafitiye iki cyorezo zashize kubera ingamba Leta yafashe. Yuki Yamamoto waje gusura u Rwanda aturutse mu gihugu cy u Buyapani, yabwiye RBA ati:  Naje muri iki gihugu bitewe n uko numvaga bagenzi banjye bakivuga neza, kandi numvaga ko u Rwanda rufata ingamba zikaze ku bijyanye n icyorezo, bituma numva nta mpamvu yatuma ntasubukura urugendo nari mfite rwo kuza gusura n Urwibutso rwa Jenoside yakorewe Abatutsi ruri ku Gisozi.  Gianluca D Addese waturutse mu Butaliyani na we agira ati  Imibereho hanze ya Kigali iratandukanye cyane kuyo mu Mujyi kuko uhabona abantu babayeho mu mucyo ugasanga ari byiza cyane. Numva ntekanye nta gihe nigeze numva mfite ubwoba ku buryo ni ahantu heza muri Afurika waza ugatembera uri wenyine nta kibazo.  Uwimana Judith, Rwiyemezamirimo, watangije ikigo Judith Safaris gitanga serivisi zo gutembereza ba mukerarugendo na Dorothy Gashaija uyobora hotel Ndaru Luxury Suites, bemeza ko umubare w abo bakira urimo kuzamuka no muri iki gihe cy icyorezo cya Marburg. Agira ati:  Dufite abava muri Amerika, dufite abava muri Afurika y Iburengerazuba, dufite abaturuka muri Afurika y Iburasirazuba, abaturanyi bacu, tukagira abava i Burayi n uyu munsi mfite abaje n abari gusohoka kubera igihe bari bateganyije cyarangiye.  Akomeza avuga ko hari abandi ategereje bari mu nzira baza mu Rwanda ndetse ngo afite abo azakira mu gihe cy ukwezi kose. Abatanga serivisi z amatike y indege mu bihugu byo muri Afurika y Iburasirazuba n Amajyepfo basaga 200 ndetse n abitabiriye inama BIASHARA Afurika ntibakomwe mu nkokora n iki cyorezo. Nicanor Sabula, uyobora ishyirahamwe ry abatanga serivisi z amatike y indege mu bihugu 13 byo muri Afurika, agira ati:  Tumaze hano iminsi itatu, gusura u Rwanda biratekanye cyane. Hari amabwiriza Leta yashyizeho agamije guhashya icyorezo cya Marbarg, ibyo rero ntibyatubujije kuza hano mu bucuruzi. Ndifuza kubwira Afurika ndetse n Isi yose muri rusange ko Kigali itekanye mu gusurwa kandi turi hano mu buryo bwo kubigaragaza.  Umuyobozi w Ikigo Afurika CDC, Dr. Jean Kaseya aherutse kuvuga ko afite icyizere ko virusi ya Marburg igiye gucika mu Rwanda bitewe n ibimenyetso abona. Ati:  Ndifuza kuvuga ko iki cyorezo mu Rwanda kirimo kugenzurwa kuko natangajwe no guhabwa raporo ivuga ko ku munsi w ejo, nta muntu wagaragaweho iyi virusi ndetse nta n uwo yahitanye, bivuze ko dutegereje kubona u Rwanda ruva muri kino cyorezo vuba aha.  Ibivugwa n aba basura u Rwanda muri iki gihe birashimangira ibyo Ishami ry Umuryango w Abibumbye rishinzwe ubuzima, OMS, ryasabye ibihugu ko bidakwiriye gufata imyanzuro yahagarika ubucuruzi n imigendereranire n u Rwanda, kuko icyorezo cya Marburg kirimo gukurikiranwa uko bikwiye kandi ko kitarenga u Rwanda ngo kijye mu bindi bihugu bakurikije ingamba zashyizweho.
link1356: Kuri uyu wa Mbere tariki ya 14 Ukwakira 2024, Minisiteri y Ubuzima yatangaje ko abantu batandatu bari baranduye Virusi y icyorezo cya Marburg bakize, gihitana 1 , abakirimo kuvurwa ni 21. Kugeza ubu, abanduye ni 62, abarimo kuvurwa ni 21, hamaze gupfa 15, hakize 6 bose hamwe baba 26, ibipimo bimaze gufatwa byose biba 3797, naho inkingo zimaze gutangwa ni 708.
link1357: Bamwe mu baturage batuye mu Murenge wa Mwendo mu Karere ka Ruhango bishimiye kwegerezwa ibikorwa by ubuvuzi bw amenyo, biturutse ku rugendo rurerure rusaga ibilometero 25 bajyaga bakora bajya gushaka ubuvuzi bw amenyo  ku bitaro bya Gitwe cyangwa ku bitaro bya Kabgayi. Mu kiganiro aba baturage bahaye Imvaho Nshya bavuga ko hashize igihe basaba inzego zitandukanye kubegereza ubuvuzi bw amenyo, nkuko bari baherutse no kubitangariza Imvaho Nshya, none kuri ubu bashimishijwe no kuba baruhuwe urugendo rukomeye bakora n amaguru amasaha 8 kugenda no kugaruka bajya kwivuza amenyo ku bitaro bya Gitwe na Kabgayi. Kalinda Theodore ufite imyaka 48 avuga ko iryinyo ribabaza urirwaye kandi ashimira abaganga bavura amenyo begerejwe ku kigonderabuzima cyabo cya Mwendo. Ati:  Nkubwije ukuri iryinyo riraryana noneho wakubitaho urugendo ujya kuryivuza i Gitwe cyangwa se i Kabgayi, ku buryo ari byo mperaho nshima Imana n abayobozi baduhaye abaganga hano iwacu bakaba bamaze no kumvura . Kankera Mediatrice nawe wo mu Murenge imyaka 50 avuga ko ashimira ubuyobozi n ibitaro bya Gitwe byabashije kubegereza ubuvuzi bw amenyo bari bamaze igihe basaba ko bwabegerezwa bikaba byakozwe bigashoboka tukaruhurwa urugendo dukora. Yagize ati:  Jyewe ndashimira ubuyobozi bwacu hamwe n ibitaro bya Gitwe, batekereje kutwoherereza abaganga bavura amenyo, kuko jyewe nari maze gukora urugendo rw amasaha umunani inshuro enye muri uyu mwaka njya kwivuza iryinyo i Gitwe, ariko ubu nishimye kuko abaganga banyegereye bakaba bari kumvurira iwacu.  Umuyobozi Mukuru w Ibitaro bya Gitwe, Dr Habituza Benjamin nawe wemera ko hari abaturage bajya kwivuza i Gitwe bakoze urugendo rurerure, avuga ko bafite gahunda yo kwegera abaturage bakabavura amenyo batarinze gukora urugendo. Ati:  Ni byo koko hari abakora urugendo rw amasaha menshi baza kwivuza amenyo, kandi ibyifuzo byabo ari nabyo byatumye tubegereza ubuvuzi bw amenyo, kandi ko atari mu Murenge wa Mwendo gusa tugomba kuvurira amenyo, kuko dufite na gahunda yo kugera mu yindi Mirenge  ya Kinihira na Kabagali, iri kure y ibitaro aho  tugamije gufasha abaturage bose bafite ibibazo bikomatanyije byo mu kanwa. Umuyobozi w Akarere ka Ruhango ushinzwe Iterambere ry Imibereho myiza Mukangenzi Alphonsine avuga ko aba baturage igitekerezo cyo kubegereza abaganga bavura amenyo, cyavuye mu nteko y abaturage ari nabwo hafashwe icyemezo cyo kugena abaganga bajya kubavurira ku kigo nderabuzima aho batuye. Ati:  Kubegereza abaganga bavura amenyo byaturutse mu nteko y abaturage twakoranye bakagagaragaza, ko bakora ingendo bajya kwivuriza amenyo ku bitaro bya Gitwe, noneho nyuma turicara dushyiraho gahunda yo kubegereza abaganga bavura amenyo ku kigonderabuzima muri make bakabasanga iwabo . Mukangenzi akomeza asaba abatuye Akarere ka Ruhango, kwita ku isuku y amenyo, nayo bakayashyira mu byibanze bigomba kwitabwaho, mu kugira isuku.
link1358: Kuri iki Cyumweru tariki ya 13 Ukwakira 2024, Minisiteri y Ubuzima yatangajeko hakize bantu babiri, nta muntu wanduye Marburg kandi nta watakaje ubuzima.  Imibare yatangajwe n iyo Minisiteri igaragaza ko kugeza ubu, abanduye ari61, abarimo kuvurwa ni 27, abapfuye ni 14, abakize biyongereyeho 2 bose hamwebaba 20, uyu munsi hafashwe ibipimo 281 byiyongera ku byari bisanzwe bimazegufatwa 3 376, byose hamwe biba 3 657 naho inkingo zimaze gutangwa ni 669.  Ibimenyetso by indwara ya Marburg ni umutwe ukabije, umuriro mwinshi,kubababra imikaya, umunaniro, kuruka no gucibwamo.  Uburyo bwo kuyirinda ni ukwimika umuco w isuku, kutegera umurwayi ugaragazaibimenyetso no kwirinda gusuhuzanya abantu bakoranaho.
link1359: Minisiteri y Ubuzima mu Rwanda (MINISANTE) iravuga ko ingamba zashyizweho zo guhangana n icyorezo cya Marburg zirimo gutanga umusaruro aho muri iki cyumweru abapimwe, mu minsi itatu basanze nta murwayi wacyanduye ndetse abakize icyo cyorezo baruta abahitanywe na cyo. Byagarutsweho na Minisitiri w Ubuzima Dr Nsanzimana Sabin, mu kiganiro yagiranye n abanyamakuru kuri iki cyumweru tariki ya 13 Ukwakira 2024, aho yemeje ko izo ngamba zikomeje kugira ngo icyo cyorezo gihashywe burundu. Minisitiri w Ubuzima, Dr Nsanzimana Sabin, yagaragaje ko mu minsi irindwi ishize hagaragaye abakize kurusha abahitanwe na Marburg. Ati:  Hari ibipimo byiza byerekana ko imbaraga ziri gushyirwamo ziri gutanga umusaruro. Mu minsi itatu twapimye dusanga nta muntu ugaragaraho uburwayi, ni ikintu cyiza ariko ntabwo byatuma twirara.  Minisitiri w Ubuzima Dr Nsanzimana Sabin, yagaragaje ko mu barwayi ba Marburg bari kwitabwaho n abaganga, batatu muri bo barembye. Ati:  Abarwayi 3 ni bo barembye cyane muri 29 bari kwitabwaho n abaganga. Turi gukora ibishoboka byose ngo bahabwe ubuvuzi.  Ibimenyetso by iyi ndwara birimo umuriro mwinshi, kuribwa mu nda, kuribwa umutwe no gucibwamo. Ubifite cyangwa umenye umuntu ubifite asabwa kumenyesha inzego z ubuzima kugira ngo zimufashe. Ntihafashwe ingamba zo kurwanya iki cyorezo gusa, kuko Leta y u Rwanda igaragaza ko ikomeje gushakisha umuti urambye w ibindi byorezo n indwara, hifashishijwe uruganda rwa BioNTech rukora inkingo rufite ishami i Kigali. Igice cya mbere cy uru ruganda cyatashwe ku mugaragaro mu Ukuboza 2023. Biteganyijwe ko mu gihe rwose ruzaba rumaze kuzura, ruzajya rukora doze miliyoni 50 z inkingo ku mwaka. Kuva Marburg igaragaye mu Rwanda, abantu 61 bamaze kuyandura, muri bo 14 bitabye Imana, 18 baravurwa barakira mu gihe 29 bakiri kwitabwaho n abaganga.
link1360: Umuyobozi w Ishami ry Umuryango w Abibumbye ryita ku Buzima, OMS, mu Rwanda, Dr Brian Chirombo, yavuze ko nta mpamvu yo guhagarika ingendo n ibikorwa by ubucuruzi n u Rwanda kuko atari ingenzi mu guhashya Marburg. Ni ubutumwa yatanze mu kiganiro Minisitiri w Ubuzima Dr Nsanzimana Sabin yagiranye n itangazamakuru kuri iki Cyumwerru tariki ya 13 Ukwakira 2024. Dr Brian yahamije ko u Rwanda rwafashe ingamba zihamye zo guhangana nayo. Yagize ati:  Ingamba zafashwe n u Rwanda n abafatanyabikorwa barwo zirahagije. Icyemezo cyo guhagarika ingendo ntacyo cyafasha ahubwo gituma ubukungu bw Igihugu burushaho kuzahara.  Muri icyo kiganiro kandi Minisitiri w UIbuzima Dr Nsanzimana yavuze ko u Rwanda rwakiriye dose 1000 z inkingo za Marburg ku mugoroba wo ku wa Gatandatu, kandi zizafasha u Rwanda gukomeza kwita ku bari ku ruhembe rwo gukurikirana abarwayi ba Marburg. Minisitiri Dr Nsanzimana yagaragaje ko mu minsi irindwi ishize hagaragaye abakize kurusha abahitanwe na Marburg. Ati  Hari ibipimo byiza byerekana ko imbaraga ziri gushyirwamo ziri gutanga umusaruro. Mu minsi itatu twapimye dusanga nta muntu ugaragaraho uburwayi, ni ikintu cyiza gitanga icyizere, ariko ntabwo byatuma twirara.  Yagaragaje kandi ko mu barwayi ba Marburg bari kwitabwaho n abaganga, batatu muri bo barembye. Ati  Abarwayi 3 ni bo barembye cyane muri 29 bari kwitabwaho n abaganga. Turi gukora ibishoboka byose ngo bahabwe ubuvuzi.  Minisitiri  Hari ibyemezo byinshi byafashwe mu cyumweru cya mbere ariko hari ibiri buhinduke n ibiri bwiyongeremo. Igihe kirageze ngo twongere kubisubiramo, amabwiriza mashya tuzayabatangariza.  Minisitiri w Ubuzima, Dr Nsanzimana Sabin, yavuze ku ngamba nshya zigiye gufatwa mu gukomeza guhangana na Marburg. Minisitiri w Ubuzima, Dr Nsanzimana Sabin, yagaragaje ko bitewe n imiterere y Isi hari ibyorezo byinshi bishobora kuvuka ariko hakwiye kubaho imyiteguro yo guhangana na byo. Ati  Nizeye ko mu gihe hazaba ikindi cyorezo tuzaba dufite ibikoresho bihagije kandi byiza byo guhangana nacyo.  Marburg yagaragaye mu Rwanda ku itariki ya 27 Nzeri 2024, imaze guhitana abantu 14, hakize 18, naho abayanduye bagera kuri 61, imibare yatangajwe na Minisiteri y Ubuzima ku wa Gatandatu tariki ya 12 Ukwakira 2024.
link1361: Ubuyobozi bw Akarere ka Kamonyi mu Ntara y Amajyepfo bwatangaje ko impanuka yabereye i Musambira yaguyemo abantu 3 abagera kuri 37 barakomereka 6 muri bakomeretse bikabije. Ni impanuka yabaye mu ijoro ryo ku wa Gatandatu rishyira kuri iki Cyumweru ariko hahise hakorwa ubutabazi bwihuse nkuko Meya wa Kamonyi Dr Nahayo Sylvere yabitangarije RBA. Polisi y u Rwanda itangaza ko iyi mpanuka yatewe n umuvuduko ukabije, aho imodoka zo mu bwoko bwa minibisi zavaga i Kigali zivuye mu bukwe zerekeza i Muhanga, imwe yagonze indi inyuma iyirenza umuhanda, iyagonze itangirwa n ibyuma biri ku mbago z umuhanda. SP Emmanuel Kayigi, Umuvugizi wa Polisi ishami rishinzwe umutekano wo mu muhanda, yagize ati:  Iyagonze kuko yari ifite umuvuduko mwinshi yatumye indi irenga umuhanda igwa muri metero 30 naho iyo yagonze itangirwa n ibyuma biri ku mbago z umuhanda.  Polisi y u Rwanda iherutse gutangaza ko kugeza mu Ugushyingo 2023, impanuka zo mu muhanda zageze ku 9000. Abo zagizeho ingaruka cyane biganjemo abanyamaguru, abatwara amagare na za moto. Impanuka zo mu muhanda ni kimwe mu bihitana ubuzima bw abantu cyangwa bikabasigira ubumuga bitewe n ubukana bwazo. Mu mpera za Nzeri 2023, Polisi y u Rwanda yatangaje ko Moto ziza imbere aho zihariye 25% by impanuka zose ziba, amagare agakurikiraho na 15%, amakamyo manini akiharira 13% mu gihe amakamyo mato yihariye 10% by impanuka ziba, naho bisi zitwara abagenzi zikiharira imibare isigaye. Minisiteri y Umutekano kandi yagaragaje ko impamvu ziteza impanuka mu muhanda zirangajwe imbere no kutagabanya umuvuduko aho byihariye 37%, gutwara ikinyabiziga nabi byihariye 28% no gutwarira ibinyabiziga mu ruhande rutari rwo bingana na 13%. Muri Nyakanga 2023, Polisi y Igihugu yagaragaje ko impanuka zo mu muhanda zahitanye abagera kuri 385, zikomeretsa mu buryo bukabije abagera kuri 340, mu gihe abakomeretse byoroheje ari 4132, hangirika ibikorwaremezo 1728.
link1362: Ikigo Sabin Vaccine Institute cyahaye u Rwanda dose 1000 zo gukingira abantu icyorezo cya Marburg nk uko icyo kigo cyo muri Leta Zunze Ubumwe z Amerika cyabitangaje. Ni inkingo zije ziyongera ku zindi icyo kigo cyari cyoherereje u Rwanda tariki ya 5 Ukwakira 2024, zigera kuri 700, hari hashize iminsi 9 icyorezo cya Marburg cyadutse mu gihugu kuko tariki ya 27 Nzeri 2024 ari bwo u Rwanda rwatangaje bwa mbere ko Marburg yageze mu Rwanda. Tariki ya 6 Ukwakira 2024 ni bwo inzego z ubuzima mu Rwanda zatangiye gukingira icyo cyorezo cya Marburg haherewe ku bafite ibyago byinshi byo kwibasirwa na cyo by umwihariko abaganga n abandi bakora kwa muganga. Ikigo cy Igihugu cy Ubuzima (RBC) gitangaza ko kugera kuri uyu wa Gatandatu tariki ya 12 Ukwakira 2024, hari hamaze gukingirwa doze 620. Imibare ya Minisiteri y Ubuzima mu Rwanda igaragaza ko kuva tariki ya 27 Nzeri 2024, Marburg yaduka mu Rwanda kugeza kuri uyu wa Gatandatu tariki ya 12 Ukwakira 2024, hamaze kuboneka abayanduye 61. Abamaze guhitanwa n icyo cyorezo ni 14, mu gihe 29 bari mu kato bakaba barimo kuvurwa n abaganga, aho kandi 18 bamaze kugikira.
link1363: Minisiteri y Ubuzima yatangaje ko kuri uyu wa Gatandatu tariki ya 12 Ukwakira 2024, nta muntu wanduye Marburg, hakize 2, nta wapfuye. Kugeza ubu, abanduye ni 61, abarimo kuvurwa ni 29, abapfuye ni 14, abakize ni 18, ibipimo bimaze gufatwa ni 3376 naho inkingo zimaze gutangwa ni 620. Ibimenyetso by indwara ya Marburg ni umutwe ukabije, umuriro mwinshi, kubababra imikaya, umunaniro, kuruka no gucibwamo. Uburyo bwo kuyirinda ni ukwimika umuco w isuku, kutegera umurwayi ugaragaza ibimenyetso no kwirinda gusuhuzanya aabantu bakoranaho.
link1364: Mu gihe ikibazo cy ubuzima bwo mu mutwe gikomeje kugariza abakozi benshi ku Isi, aho ubushakashatsi bugaragaza ko 63% by abakozi basiba akazi nta mpamvu babiterwa n ikibazo cy ubuzima bwo mu mutwe, abakoresha barakangurirwa kwita ku buzima bw abakozi kugira ngo batange umusaruro mu kazi. Imiryango itari iya Leta yita ku buzima bwo mu mutwe; Mental Health Hub na People Matters, mu  gikorwa cyayo cyabaye kuri uyu wa 12 Ukwakira 2024, kigamije kwibutsa no gushimira  bimwe mu bigo bya Leta n ibyigenga kwita ku buzima bwo mu mutwe bw abakozi igaragaza ko umukozi witaweho mu mutwe ari we uzamura urwunguko rw ikigo. Ni mu gihe ku Isi mu mwaka wa 2022 habaruwe abantu 60% bari mu kazi ariko 15% muri bo bagejeje ku myaka yo gukora bari bafite ikibazo cy ubuzima bwo mu mutwe. Umuyobozi wa Mental Health Hub, Cailin Human, agaragaza ko abakoresha bakwiye gushora mu buzima bw abakozi kurusha uko babitegaho inyungu ku bantu badafite ubuzima bwiza bwo mu mutwe. Yagize ati:  Ese ndashaka umusaruro mu kazi kanjye? Ese ndashaka abantu bafata imyanzuro myiza? Ese ndashaka ababana mu mahoro? Iyo uri umukoresha ibyo byose uba ubishaka niba ubishaka rero shora mu mibereho myiza y abakozi. Niba ushaka ko abakiliya bawe bishima, niba ushaka kunguka mu kazi kawe bizajyana nuko abakozi bawe bameze.  Umuyobozi w Ishami rishinzwe imicungire y Abakozi muri Banki Nkuru y u Rwanda, (BNR) Muhire Modeste, avuga ko muri iki kigo bafite abaganga bashinzwe kwita ku buzima bwiza bw abakozi ari nabyo bitanga umusaruro ku kigo bityo n abandi bakoresha bakwiye kubyigiraho. Ati:  BNR ifite abakozi bahoraho bashinzwe ubuzima bw abakozi. Hari abaganga bashinzwe kwita ku barwayi, ababyeyi bakamenya ikibazo bafite hari abashinzwe ubuzima bwo mu mutwe banatanga amasomo kugira ngo umukozi abeho atekanye.  Yongeyeho ko kugira ngo umukozi akore neza bisaba ko aba atekanye ariko usanga ubuzima bwo mu mutwe mu Rwanda benshi batabuha agaciro, anasaba ko inzego zishinzwe imicungire y abakozi mu bigo zigomba kureba uko hakwitabwa ku nyungu z umukoresha n inyungu z umukozi. Steven Murenzi, ni Umuyobozi w ishami rishinzwe imicungire y abakozi mu kigo cy igihugu cy imisoro n amahoro (RRA), nawe avuga ko kutitabwaho mu mutwe bigira ingaruka ku bakozi bose kandi byavamo n igihombo. Ati:  Iyo  umukozi atameze neza umusaruro uragabanyuka kandi ubuzima bwo mu mutwe ntabwo bugaragara si nkuko umukozi yarwara  avunitse, ubwo mu mutwe bugaragarira mu bikorwa kandi uko umukozi yitwara bigira ingaruka ku bandi.  Mu bushakashatsi bw Ikigo cy gihugu cyita ku buzima (RBC) bwagaragaje ko mu bakozi 30% basiba akazi nta mpamvu, 63% muri bo bagasiba bitewe n ikibazo cy ubuzima bwo mu mutwe ndetse mu bigo birimo abakozi barenga ijana, 32% batekereje kwiyahura. Ibitaro byita ku bafite ibibazo by ubuzima bwo mu mutwe bya Caraes Ndera, imibare yabyo ya 2022/2023 yagaragaje ko imibare y abarwayi yiyongereye ugeraranyije n imyaka yatambutse aho bakiriye abarwayi 95 773 bahivurije, barimo 5 646 bashyizwe mu bitaro. Mu gihe mu mwaka wa 2020/2021 bakiriye abarwayi 74 363 ariko mu wa 2021/2022 bakaba barakiriye  96 357.
link1365: Ishami ry Umuryango w Abibumbye ryita ku Buzima (WHO/ OMS) ryatangaje ko nta gihugu gikwiye kuba cyaheza u Rwanda kubera icyorezo cya Marburg kuko rwafashe ingamba zihamye zo guhangana nacyo. Byagarutsweho n Umuyobozi Mukuru wa OMS, Dr Tedros Adhanom Ghebreyesus mu butumwa yanyujije ku rubuga trwe rwa Twitter. Yagize ati:  Nta gihugu gikwiye kuba giheza u Rwanda harimo nk ingamba zo guhagarika ingendo n ibikorwa by ubucuruzi kubera Icyorezo cya Marburg kuko ingamba rwafashe zo guhangana na cyo ziri gutanga umusaruro ukwiye.  Dr Tedros yongeyeho ko icyihutirwa ubu ari ugushyira imbaraga mu bufatanye bugamije gukumira iyi ndwara no kuyirinda abandi, hagendewe ku nama zatanzwe n inzobere. Bije bikurikira itangazo ku wa 7 Ukwakira 2024, Minisiteri y Ububanyi n Amahanga ya Leta Zunze Ubumwe z Amerika yashyize hanze  igira abaturage bayo inama yo kutajya mu Rwanda kubera icyorezo cya Marburg cyamaze kuhagaragara. Bukeye bwaho, Ikigo Gishinzwe Gukumira Indwara z Ibyorezo muri Leta Zunze Ubumwe za Amerika (CDC) cyahise gitangaza ko abagenzi baturutse mu Rwanda bazajya bapimwa kugira ngo harebwe ko nta bwandu bwa Marburg bafite. OMS yavuze ko Leta y u Rwanda yakoze ibishoboka byose mu gukumira iyi ndwara ku buryo buri wese uyifite yamaze kugaragara akaba ari guhabwa ubuvuzi bwihariye, n abahuye na bo bashakishijwe bashyirwa aho bakurikiranirwa kugira ngo hatabaho gukwirakwiza icyo cyorezo kandi OMS yashimangiye ko nta bimenyetso byerekana ko iyi ndwara ishobora kuba iri gukwirakwira mu gihugu.
link1366: Kuri uyu wa Kane tariki ya 10 Ukwakira 2024, Minisiteri y Ubuzima yatangaje ko abantu batatu bari baranduye Virusi y icyorezo cya Marburg bakize, nta wapfuye naho abakirimo kuvurwa ni 30. Kugeza ubu, abanduye ni 58, abarimo kuvurwa ni 30, hamaze gupfa 13, uyu munsi ntawabuze ubuzima, hakize 3 bose hamwe baba 15, ibipimo byafashwe uyu munsi ni 183, bituma ibimaze gufatwa byose biba 2949, naho inkingo zimaze gutangwa ni 346.
link1367: Bamwe mu baturage bahabwa serivise ku bitaro bya Gatonde biherereye mu Murenge wa Mugunga bavuga ko bifuza ko umuhanda Gicuba  Janja  Gatonde washyirwamo kaburimbo kugira ngo byorohere imbangukiragutabara kimwe n abandi bagenzi bakoresha uyu muhanda hifashishijwe imodoka. Aba baturage bavuga ko mu bihe by imvura uwo muhanda unyerera cyane ku buryo imodoka ziganyira kujyayo kimwe na za moto, hagakubitiraho imbangukiragutabara bituma itihuta nayo kugera ku murwayi nk uko Kamanayo Celestin abivuga Yagize ati:  Uyu muhanda byari byiza badushyiriramo igitaka, gusa bawukora twari tuzi ko bazashyiramo kaburimbo none nko mu bihe by imvura imodoka ziganyira kuza ino, gusa ikibazo dufite gikomeye ari nayo mpamvu twifuza kaburimbo ni nko mu gihe umubyeyi afashwe n inda cyangwa se umurwayi urembye hari ubwo biba ngombwa ko imbangukiragutabara ihaguruka umuhanda umaze kumuka.  Uyu muturage akomeza avuga ko ngo n uburyo wari wubatsemo wagiye wangirika cyane kubera isuri. Yagize ati:  Isuri yangije uyu muhanda cyane ku buryo n imiferege yafataga amazi iyabuza kuzura mu muhanda yangiritse ibi bigatuma ibizenga byuzuramo bigateza ubunyereri, twifuza kaburimbo kuko ubu hari n ibigo by imodoka zitwara abagenzi byahageze . Kabananiye we avuga ko uyu muhanda ushyizwemo kaburimbo barushaho kwiteza imbere ngo kuko n ingendo zizaba zoroshye. Yagize ati:  Uretse no kuba imbangukiragutabara yatugeraho byihuse, uyu muhanda ugiye mo kaburimbo twatera imbere mu igenderanire n imihahiranire kuko nko muri uyu Murenge wa Janja na Mugunga tweza imyaka y amoko anyuranye kandi isoko riri mu mujyi wa Musanze, urumva ko kaburimbo nayo aho yageze aba ari ubukungu.  Umuyobozi w Akarere ka Gakenke wungirije ushinzwe iterambere ry ubukungu Niyonsenga Aime Francois avuga ko ahubwo ashimira Perezida wa Repubulika Paul Kagame watekereje gushyira ibitaro by icyitegererezo muri iriya misozi, ndetse akizeza abaturage ko uko iminsi igenda iza ari n ako igikorwa remezo cy umuhanda wa Kaburimbo kizabageraho Yagize ati:  Uyu muhanda Gicuba- Janja- Gatonde uzatekerezwaho muri iyi gahunda ya NST2, habanje gushyirwamo Larerite ndetse no gukora za Ligole kuko ni bwo buryo bwari buhari, ndishimira ko nibura bafite umuhanda bakoresha n ubwo bitameze neza 100% uyu muhanda rero ukaba uzashyirwamo kaburimbo bitewe n ubushobozi bw Igihugu . Niyonsenga asaba abaturage gukomeza gufata neza uriya muhanda mu gihe hashakishwa uburyo hajyamo kaburimbo, birinda guhinga bawusatira ndetse bakajya basibura imiferege igenda ijyamo inkangu. Ibitaro bya Gatonde abaturage babyemerewe n Umukuru w Igihugu Paul Kagame ubwo yasuraga Akarere ka Gakenke mu mwaka wa 1999. Umukuru w Igihugu ubwo yongeye gusura Akarere ka Gakenke, muri Werurwe 2016 yongeye kubizeza ko ibi bitaro bagomba kubibona mu gihe cya vuba, none kuri ubu imvugo yabaye ingiro. Ibitaro by Akarere bya Gatonde byatwaye miliyari 4,3Frw. Byatangiye kubakwa muri Gicurasi 2017, bikaba byaratangiye kwakira abarwayi muri Mata 2021. Bitanga serivise ku baturage basaga ibihumbi 100 baturuka mu Mirenge itandatu yo mu Karere ka Gakenke, bajyaga bakora ingendo ndende bagiye kwaka serivisi z ubuvuzi mu bitaro bya Nemba muri Gakenke no mu bitaro bya Shyira muri Nyabihu, ndetse no mu bitaro bya Ruhengeri.
link1368: Perezida Paul Kagame yashimiye umuhate n umutima ukomeye w abitabiriye Inama ya kabiri y Ihuriro ry Ubukungu rigamije kwihutisha ishyirwa mu bikorwa ry Isoko Rusange ry Afurika (AfCFTA Business Forum), izwi nka Biashara Afrika, kuko bataciwemo igikuba na virus ya Marburg yagaragaye mu Rwanda. Perezida Kagame yabagaragarije ko u Rwanda ku bufatanye nabandi bafatanyabikorwa barimo; Ikigo Nyafurika gishinzwe kurwanya no gukumira indwara, (Africa Centres for Disease Control and Prevention,Africa CDC), bakomeje gukora ibishoboka kugira ngo Marburg ihashywe. Yabigarutseho kuri uyu wa Gatatu tariki ya 09 Ukwakira ubwo yatangizaga iyi nama. Yagize ati:  Ndabashimira by umwihariko kuko bisaba umuhate kugira ngo muze i Kigali muvuye aho mwari muri bitewe n ibyo inshuti yange Dr Kasiya, uhagarariye Africa CDC  yagaragaje birimo  virusi ya Murburg  yagaragaye inaha ariko twabyitwayemo neza kuko byari byatumye abantu bacikamo igikuba gusa ntitwabarenganya.  Yabashimiye umutima ukomeye bagaragaje ndetse anizeza ko u Rwanda ruri gukora ibishoboka mu kuyikumira no kuyirwanya. Ati:  Ndabashimiye mwese muri hano kandi ndabamara impungenge kuko u Rwanda ruri gukora ibishoboka kugira ngo iyi virusi ikumirwe ariko ntibyagerwaho nta bufatanye nk inkunga twabonye ziturutse muri Africa CDC n abandi bafatanyabikorwa.  Yashimiye abayobozi batandukanye barimo; Minisitiri w Intebe w u Bwami bwa Eswatini, uwahoze ari Perezida wa Niger, Mahamadou Issoufou, Umunyamabanga Mukuru wa AfCFTA, Wamkele Mene n abandi. Kuva Virusi ya Marburg yagaragara mu Rwanda ku wa 27 Nzeri 2024, Minisiteri y Ubuzima yakanguriye abantu kwihutira kujya kwa muganga mu gihe haba hari ugize ibimenyetso, ariko 70% by abibasiwe n iyi virusi ni abaganga n abakora kwa muganga ndetse yanahitanye n ubuzima bwa bamwe. Ku wa 06 Ukwakira Minisitiri w Ubuzima, Dr. Sabin Nsanzimana, yatangaje ko u Rwanda rutangira serivise yo gukingira abantu ba mbere virusi ya Marburg, bahereye ku  baganga n abakora kwa muganga. Yagaragaje ko ku wa 5 Ukwakira 2024 ari bwo bakiriye  inkingo 700, ndetse biteguye bihagije gutangira gukingira abafite ibyago byo kwandura.
link1369: Ishami ry Umuryango w Abibumbye ryita ku buzima (WHO) ryatangaje ko ririmo gushaka miliyari zisaga 9 z amafaranga y u Rwanda (miliyoni 7.7 z amadolari y Amerika), guhera mu kwezi k Ukwakira kugera mu Kuboza 2024, yo gufasha Guverinoma y u Rwanda mu guhangana n icyorezo cya Marburg. Iyo nkunga WHO yatangaje ko izafasha ishami rya UN ry ubuzima mu bikorwa bitandukanye. Iyi nkunga, nk uko bigaragara mu itangazo rya WHO, izafasha ikigo cy ubuzima cy Umuryango w abibumbye gukora ibikorwa bikomeye bigaragara muri gahunda yacyo yo gushyira mu bikorwa ingamba cyihaye, byibanda ku kugenzura, gukumira indwara, kwegera abaturage, ndetse n ubufatanye mu by ubuzima bwambukiranya imipaka. Iyi nkunga izashyirwa ku cyicaro cya WHO, mu Karere no mu bihugu bitandukanye mu gukemura ibibazo bijyanye n ubuzima, gutanga ibikoresho bikenewe, gukurikirana ibikorwa ndetse no gutanga ubuvuzi bukenewe. Kuri iki cyumweru tariki ya 6 Ukwakira 2024, ni bwo u Rwanda rwatangiye gutanga inkingo z icyorezo cya Marburg, haherewe ku bafite ibyago byinshi byo kwibasirwa n iyo ndwara, barimo abakozi bo kwa muganga. WHO irasaba abaterankunga gushyiramo imbaraga no guhagarika iki cyorezo no kurinda abaturage batishoboye.
link1370: Umujyi wa Kigali watangaje amande acibwa abantu bihagarika ahatarabugenewe ndetse n abanyura mu nzira zitabugenewe mu busitani buri ahatandukanye mu Mujyi wa Kigali. Umuvugizi w Umujyi wa Kigali, Ntirenganya Emma Claudine, yabigarutseho mu kiganiro  Zindukana  cya Radiyo 10. Yavuze ko uwihagarika ahatemewe azacibwa amande. Yagize ati:  Kwihagarika ahantu runaka hatemewe murabizi ko bihanishwa 10,000 Frw, gucira hasi bihanishwa 10,000 Frw.  Emma Claudine avuga ko hari amande ajyanye n isuku acibwa abangiza ubusitani kuko bahanishwa 30,000 Frw kuri buri metero kare imwe y ubusitani wangije. Ati:  Icyo gihe ni ukuvuga ngo uramutse uje ukarunda nk ibintu mu busitani, ugasanga turahapimye dusanze ari nka metero kare 5 icyo gihe turapima ukishyura ayo mande angana na 150,000 Frw. Gutambuka mu busitani bihanishwa 10,000 Frw, ni ukuvuga kugenda udakurikiza twa tuyira ukanyura aho wiboneye.  Avuga ko abakora aya makosa bajya babahana mu gihe hakozwe umukwabo. Yongeraho ko intego atari uguhana. Ati:  Icyo twifuza ni uko umuntu yumva ko  niba ari ikintu waciribwa amafaranga bisobanuye ko ari ikintu utagakwiriye kuba ukora [ ] no guta agacupa hasi wagakwiriye kuba ucibwa 10,000 Frw, ibintu byose bijyanye n isuku, ibihano ni 10,000 frw ariko icyo twifuza ni uko abantu bongera bakabyumva bakamenya ko ikigamijwe ntabwo ari ukujya guhana abantu ahubwo ikigamijwe nuko abantu badakora ibyo bintu kuko ibyo bintu ni ibintu bidakwiriye.  Umujyi wa Kigali ugaragaza ko buri gitondo iyo umaze gukuburwa usanga muri Kigali hasa neza ariko ngo iyo hashize amasaha 3 utangira guhura n agacupa kamwe kamwe, ujya nka Nyabugogo kimwe no mu yandi makaritsiye ngo ugasanga twabaye twinshi. Ubuyobozi bw Umujyi wa Kigali bwifuza ko abantu babyibuka ntibajugunye agacupa ahantu babonye aho ari ho hose mu rwego rwo kurushaho gusigasira isuku y Umujyi wa Kigali. Intego y Umujyi wa Kigali ni ukugira  Kigali icyeye kandi itekanye .
link1371: Leta Zunze Ubumwe z Amerika zatangaje ko zatanze miliyoni 11 z amadolari y Amerika, ni ukuvuga miliyari zisaga 15 z amafaranga y u Rwanda, nk umusanzu wo kurwanya icyorezo cya Marburg mu Rwanda no mu bihugu by abaturanyi. Biteganywa ko iyo nkunga izafasha mu bikorwa bikomeje byo gukurikirana abahuye n abarwayi, ingamba zo gukumira ubwandu bushya ndetse no guhangana n ubuhari, hamwe n ibikorwa byo gusuzuma iyi ndwara abantu bava ku Kibuga cy Indege Mpuzamahanga n abambuka imipaka yo ku maguru. Karine Jean-Pierre, Umuvugizi w Ubuyobozio bwa bwa Perezida Joe Biden yatangaje ubuyobozi bwa Biden na Harris burimo gukorana bya hafi na Leta y u Rwanda mu kurangiza iki cyorezo vuba bishoboka. Yagize ati:  Nk uko twese twabibonye mu myaka ya vuba, ibibazo byihutirwa by indwara ni ibintu biba bireba Isi tugomba gukemura dufatanyije.  Yongeyeho ati:  Kuva tumenye iby iki cyorezo, Leta Zunze Ubumwe z Amerika (USA) ziyemeje gutanga hafi miliyoni 11 z amadorari yo kubona ibikenewe byihutirwa mu rwego rw ubuzima n u Rwanda n ibihugu birukikije.  Avuga kandi ko nubwo nta rukingo cyangwa imiti by iyi virusi biremezwa n urwego rwa Amerika rugenzura ibiribwa n imiti, Amerika yatanze inkingo ziri mu igerageza zageze mu Rwanda mu mpera z icyumweru gishize. Amerika yahaye u Rwanda doze 700 z urukingo rwa Marburg rukiri kugeragezwa, ku cyumweru rwahise rutangira guterwa bahereye ku baganga n abakozi bo kwa muganga, nk uko minisiteri y ubuzima yabitangaje. Minisiteri y Ubuzima kandi yemeje ko u Rwanda rurimo gukoresha imiti ya  Remdesivir  na  Monoclonal Antibodies  mu gufasha abarwayi b iyi virusi. Virusi ya Marburg yatangajwe ko yabonetse mu Rwanda mu mpera z ukwezi gushize kwa Nzeri, kugeza ubu Minisiteri y Ubuzima ikaba ivuga ko abayanduye ari 56 barimo 12 yahitanye, abayikize bakaba 8, mu gihe abantu bamaze gufatwa ibipimo barenga 2 000. Bivgwa ko hejuru ya 70% by abibasiwe n iyi virusi mu Rwanda ari abaganga n abakora kwa muganga, byatumye hafatwa ingamba zirimo guhagarika gusura abarwayi bari mu bitaro, gupima umuriro abajya gusengera mu nzengero n imisigiti, ingamba z isuku ahahurira abantu benshi n izindi. Ishami ry Umuryango w Abibumbye ryita ku Buzima (OMS/WHO) rivuga ko virusi ya Marburg ishobora kwica abayirwaye ku kigero kiri hejuru ya 80%.
link1372: Mu gihe u Rwanda rwatangiye gukingira virus ya Marburg Minisiteri y Ubuzima, (MINISANTE), yagaragaje ko urukingo rwayo nta ngaruka rutera kuko rwakoreshejwe guhera mu 2018, kandi abakingiwe batapfuye cyangwa ngo barware izindi ndwara. MINISANTE yatangaje ko inkingo z icyorezo cya Marburg zageze mu Rwanda mu ijoro ryo ku wa Gatandatu tariki ya 5 Ukwakira 2024, kandi zamaze kugenzurwa n Ikigo cy Igihugu cy Ubuzima (RBC), zigategurwa ngo zitangire zikingirwe. Umunyamabanga wa Leta muri Minisiteri y Ubuzima Dr. Yvan Butera, abinyujije ku rukuta rwa  X  kuri uyu wa 07 Nzeri yatangaje ko urukingo rwa virus ya Marburg rutica kandi nta n izindi ngaruka rutera umubiri ahubwo utangira gukora ubwirinzi mu gihe gito. Ati:  Urukingo mu 2018 rwatangiye gukoreshwa muri Leta Zunze Ubumwe z Amerika icyo gihe akaba ari bwo bwa mbere  rwari rutangiye gukoreshwa mu bantu. Ariko n umwaka ushize mu gihugu cya Kenya na Uganda rwarakoreshejwe. Uru rukingo rukaba rwaragaragaje ko nta ngaruka ku buzima rugira, nta zindi ndwara rutera  ntabwo rwica kandi rugaragaza ko rurinda iki cyorezo ku rwego rushimishije cyane.  Dr Butera  yagaragaje ko urukingo rwa Marburg rumaze igihe rwarakozwe kandi  rwasuzumwe bihagije akaba ari yo mpamvu ruterwa abantu. Ati:  Uru rukingo rumaze igihe rwarakozwe. Nk uko mubizi inkingo zica mu nzego zitandukanye kugira ngo zikoreshwe mu bantu hari igice cya mbere aho zibanza zigaca muri za Laboratwari bakareba uko zikora, hanyuma zikagera ku rwego rwo gukoreshwa ku nyamanswa kugira ngo barebe ubushobozi bwazo n umutekano wazo noneho zikagera ku rwego rw abantu.  Yongeyeho ko iki gikorwa cyo guhashya Marburg gitangirira ku bakora mu nzego z ubuvuzi barimo; abaganga, abaforomo, n abandi bakora mu kwa muganga bafite ibyago byo guhura n abanduye. Minisitiri w Ubuzima, Dr. Nsanzimana Sabin, yavuze ko nubwo inkingo zaje zitagera ku bantu bose ariko bazakomeza kuzigeza  ku bantu benshi bitewe nuko zizagenda  ziboneka.
link1373: Igikorwa cyo gufata ibipimo by ubushuye bw umumubiri ku bajya gusengera mu nsengero n imisigiti byemerewe gusengerwamo. Ni imwe mu ngamba zafashwe zatangajwe n Urwego rw Igihugu rw Imiyoborere (RGB), mu gukumira ikwirakwira ry icyorezo cya Marburg mu nsengero no mu misigiti. Ni muri urwei rwego RGB yatangaje ko ahasengerwa hose hemewe hagomba kuba hari uburyo bwo gukaraba intoki, bujyana no umuriro abinjira ahasengerwa. Na nine kandi abajya gusenga barasabwa kwirinda kwegerana n abantu bagaragayeho ibimenyetso cyangwa kwegera umubiri w uwo yahitanye. Birabujijwe gukorera imihango y uwitabye Imana mu rusengero cyangwa mu musigiti, cyangwa gutanga ifunguro ryera mu buryo butuma abantu bagira ibyago byo kwandura. Abayobozi b Imiryango ishingiye ku myemerere basabwe kandi gutanga ubutumwa bukangurira abayoboke kwirinda icyorezo cya Marburg mu nsengero n imisigiti. Muri rusange abaturarwanda barasabwa kwirinda kwegerana cyangwa gukora ku bikoresho by abantu bafite ibimenyetso bya Marburg.
link1374: Minisiteri y Ubuzima (MINISANTE) yatangaje ko mu bantu 12 bamaze guhitanwa n icyorezo cya Marburg harimo umwana umwe mu gihe abandi ari abantu bakuru. Byagarutswego na Minisitiri w Ubuzima Dr Nsanzimana Sabin, kuri iki Cyumweru tariki ya 6 Ukwakira 2024, mu kiganiro yagiranye n abanyamakuru. Nk uko Minisiteri y Ubuzima yabitangaje, icyo cyorezo cyaduka mu Rwanda, abakora kwa muganga ni bo bibasirwa cyane n ubwandu bwa Marburg, abaganga bita ku bayanduye, abari mu cyumba cy ahakirirwa indembe kwa muganga n abandi. Dr Nsanzimana yavuze ko mu bantu icyo cyorezo kimaze guhitana nubwo higanjemo abaganga ariko harimo n umwana. Yagize ati:  Harimo umwana umwe muto, abandi ni abantu bakuru kandi 80% irenga ni abakora kwa muganga.  Yavuze ko Guverinoma y u Rwanda ikomeje kwita by umwihariko ku buzima bwo mu mutwe bw abaganga bakiri mu kazi bakomeje kubona bagenzi babo bicwa n iki cyorezo. Yavuze ko aherutse kubasura ku bitaro bya CHUK no ku Bitaro byitiriwe Umwami Faisal, kandi ko hari amatsinda yashyizweho arimo kubafasha mu ibihe bitoroshye barimo. Ati:  Kuva byatangira hari amatsinda yatangiye ku bafasha, buriya gufasha umuntu wahuye n ikibazo nk iki ntabwo ari iby akanya gato. Gahunda yatangiye gukorwa no gufasha ababuze ababo mu bijyanye no gushyingura haba hari amatsinda yita ku buzima bwo mu mutwe n imitekerereze kugira ngo babahumurize muri ibi bihe bacamo byo kubura ubuzima bwa bagenzi babo. Igihe bamubwiye ngo na we warwaye, ni ikintu kitoroshye kuko aba azi uko na bagenzi be byabagendekeye mu minsi ishize aho na ho mu gutanga igisubizo, turimo ku byitaho.  Yavuze ko kuba u Rwanda rugiye gutangira gutanga inkingo cyangwa gutanga imiti ica intege Marburg bitanga icyizere kuri abo baganga no ku bandi bose barimo kuvura. Minisitiri Dr Nsanzimana yavuze ko hari n abaganga bagorwa no kuvura abarwayi ba Marburg kuko hari ababa ari bwo bwa mbere bakoze ubwo buvuzi. Kugeza ubu MINISANTE ivuga ko hamaze gushyirwaho amatsinda 10 ashinzwe ibikorwa byo guhangana na Marburg, ayo matsinda akaba afite inshingano zitandukanye. Hari itsinda ryihariye rishinzwe ubuzima bwo mu mutwe no guherekeza ndetse no gufasha abagize ibyago byo kubura ababo bazize Marburg, n imiryango yabo. Hari kandi irishinzwe gupima no gusuzuma, irikurikira ibijyanye n ibikoresho, irishinzwe kuvura, iryo gukurikirana abahuye n abanduye Marburg, irishinzwe imibare n ubushakashatsi, n irishinzwe gutanga amakuru no kuyakwirakwiza n irishinzwe imikoranire n amafaranga akenerwa mu buvuzi bwa Marburg. Minisiteri y Ubuzima ivuga ko ubu yamaze gutangiza ahapimirwa Marburg muri buri Ntara kugira ngo abahuye na bo batahurwe hakiri kare bavurwe ndetse hashakishwe abahuye na bo bakingirwe icyo cyorezo. Iyo Minisiteri yakiriye inkingo 700 kuri uyu wa 5 Ukwakira 2024, ndetse inzego zitandukanye zamaze kuzisuzuma ku buryo abantu bari ku rutonde rw abafite ibyago byinshi byo kwandura, biganjemo abaganga n abandi bakora kwa muganga, batangira kuzihabwa guhera kuri iki Cyumweru tariki ya 6 Ukwakira 2024. Imibare ya Minisiteri y Ubuzima igaragaza ko mu bantu 46 bamaze kugaragaraho virusi ya Marburg mu Rwanda, barimo 25 barimo kuvurwa na 12 cyamaze kubahitana mu gihe 5 bamaze kugikira.
link1375: Minisiteri y Ubuzima (MINISANTE) yatangaje ko guhera kuri iki cyumweru itangira gukingira abantu icyorezo cya Marburg, haherewe ku bafite ibyago byinshi byo kucyandura. Byagarutsweho na Minisitiri w Ubuzima Dr. Nsanzimana Sabin mu kiganiro n abanyamakuru cyabaye kuri iki cyumweru tariki ya 6 Ukwakira 2024, cyagaruka ku buryo icyorezo cya Marburg gihagaze mu Rwanda. Yavuze ko inkingo z icyorezo cya Marburg zageze mu Rwanda mu ijoro ryo kuri uyu wa Gatandatu tariki ya 5 Ukwakira 2024, kandi zamaze kugenzumwa n ikigo cy igihugu cy ubuzima (RBC) zigategurwa ngo zitangire zikingirwe. Dr. Nsanzimana yavuze ko gukingira bitangirira ku bantu bafita ibyago byinshi byo kwibasirwa n icyo cyorezo barimo abaganga n abandi bahabwa urukingo rwitwa Sabin Vaccine. Yagize ati:  Uyu munsi turaza gutangira gukingira abantu bafite ibyago byinshi kurusha abandi, barimo abaganga barimo kuvura Marburg, n abari ku bitaro ahari abahuye n abanduye iyi virusi. Abo ni bo bihutirwa cyane baba ahantu hakunze kwibasirwa na Marburg, cyane cyane ahakirirwa indembe.  Uwo muyobozi yavuze ko ku ikubitiro hatangira gukingirwa n abandi barwaza b aho bakirira indembe, abatwara imbangukiragutabara n abandi bafite ibyago byo kwandura Virusi ya Marburg. Minisitiri Dr. Nsanzimana yavuze ko n ubwo inkingo zaje zitagera ku bantu bose bakomeza kugeza bazigeza ku bantu benshi uko zigenda ziboneka. Yongeho ati:  Igihe hari umuntu wanduye Marburg abahuye na we, na bo barihutirwa gukingirwa. Ni ugukingira usa n urinda virusi kugira ngo utanguranwe na yo . Dr Nsanzimana yavuze ko umuntu wahawe urukingo mu gihe cy iminsi itatu amaze kuruhabwa umubiri we uba wamaze kwiyubakamo ubudahangarwa ku buryo wakwirinda iyo Virusi. Izi nkingo za Marburg u Rwanda rutangiye gutanga si ubwa mbere zitanzwe, kuko no mu bihugu byo mu Karere nko mu gihugu cya Uganda barazakoresheje zitanga umusaruro. Minisitiri w Ubuzima yavuze ko uru rukingo ari rwo rufite ubushobozi bukomeye kurusha izindi zabayeho. Yagize ati:  Urukingo ni rwo rufite ubushobozi ku rusha izindi zose, mu mwaka ushize rwakoreshejwe mu Uganda umwaka ushize, rwakoreshejwe muri Kenya, muri Leta Zunze Ubumwe z Amerika, uru ni rwo ruri imbere y izindi ku buryo ni amahirwe tugize, ku muntu wahuye n iyo virusi kugira ngo itamuhitana. Dr Nsanzimana yavuze ko hamaze kuboneka doze 700 z inkingo ariko nubwo ari nke, hari gahunda yo kuzongera. Yavuze ko abantu badakwiye kugira impunge ku rukingo kuko bidakwiriye kuko ari urikingo rwizewe kandi n aho rwakoreshejwe rwatanze umusaruro. Tariki ya 27 Nzeri 2024, ni bwo MINISANTE yatangaje bwa mbere ko icyorezo cya Marburg cyageze mu Rwanda, kugeza ubu imibare igaragaza abacyanduye ari 46, barimo 29 barimo kwitabwaho n abaganga mu gihe 12 cyamaze kubahitana, mu gihe 5 bamaze kugikira. Inzego z ubuzima zigaragaza ko umuntu ashobora akwandura Marburg akamara hagati y iminsi itatu na 21 ataragaragaza ibimenyetso gusa hari abo biza vuba. Ni ibimenyetso bitangira bisa n iby izindi ndwara cyane cyane Malaria, birimo umuriro mwinshi utunguranye, umutwe ukabije, kubabara mu ngingo, imikaya ndetse bikaba byagera no mu rwungano ngogozi umuntu akaba yacibwamo akaruka. Gusa ngo uko iminsi igenda yiyongera ibimenyetso bigenda bihinduka uko umubiri ugenda wangirika. Abahanga mu buvuzi bemeza ko aho abarwayi bavuwe kare bashobora gukira ariko uwayanduye haba hari ibyago biri hagati ya 26% na 89% byo kuba yahitana umuntu. Marburg yandurira mu gukora ku matembabuzi cyangwa amaraso y uyirwaye, na ho uburyo bwo kuyirinda ni ugukaza ingamba z isuku no kwirinda gusangira ibikoresho n umuntu ufite ibimenyetso bisa n iby iyi ndwara.
link1376: Mu gihe u Rwanda rukomeje guhangana na virusi ya Marburg abatega nabakoresha moto barasabwa kwitwararika no kugirira amakenga kasike (casque), bambara bakayigirira isuku ihagije mu rwego rwo kwirinda ko bakwandura cyangwa bakanduza abandi Marburg. Abinyujije ku rubuga rwa  X  kuri uyu wa 06 Ukwakira Minisitiri w Ubuzima Dr Nsanzimana Sabin, yagaragaje ko umuntu wiyumvamo ibimenyetso birimo umuriro mwinshi cyangwa nibindi adakwiye gutega moto ahubwo akwiye kwihutira kujya kwa muganga. Ati:  Umuntu ufite ibimenyesto cyane cyane umuriro mwinshi cyangwa umutwe ukubabaza ntukwiye kujya kuri yo moto ngo wambare iyo kasike kuko ushobora kuba ugiye gukwirakwiza uburwayi.  Yongeyeho ko guhagarika ingendo za moto mu rwego rwo kwirinda ikwirakwira rya Murburg atari cyo gisubizo, kandi hari uburyo bwiza abantu bamenyereye bashobora kwirinda burimo no kugirira isuku kasike. Ati:  Ntabwo twavuga ngo moto zirahagaze nicyo kibaye igisubizo kandi dushobora kureba uburyo abantu bagendera kuri moto, babikora mu buryo bwiza tubona hari ibyo umuntu yakora abivanye ku mutima we bikadufasha gutsinda Murburg nkuko twatsinze ibindi byorezo.  Arongera ati:  Wowe wambara kasike utazi uwayambaye ubundi wagakwiye kuba wisukura. Mu gihe cya COVID-19 hari ibyo twari tumaze kumeneyera byo gusukura. Si na kasike gusa hari nibindi aho umuntu yicara, aho ujya ahari abantu benshi hari hicaye abandi, mu bwiherero nahandi hose umuntu akwiye kugira amakenga.  Virus ya Marburg ikwirakwira binyuze mu gukora ku matembabuzi y uyirwaye kandi wagaragaje ibimenyetso. Nubwo Minisiteri y Ubuzima igaragaza ko nta muti nta n urukingo rwa Murburg biraboneka, isaba uwiyumvamo ibimenyetso birimo kuribwa umutwe, umuriro ukabije, kuruka, gucibwamo nibindi, kwihutira kujya kwa muganga bakavura ibyo bimenyetso kuko bishobora kumwongerera amahirwe yo kubaho. Ku wa 03  Ukwakira 2024, Ikigo gikora imiti cyo muri Leta Zunze Ubumwe z Amerika , Gilead Sciences, cyavuze ko kigiye guha u Rwanda doze 5000 y umuti ugagabanya ubukana bw indwara iterwa na virusi ya Marburg. Ishami ry Umuryango w Abibumbye ryita ku Buzima (OMS), rigaragaza ko umuntu wanduye Marburg aba afite ibyago bingana na 86% byo kwica nayo.
link1377: Perezida Paul Kagame yabonanye n Umunyamabanga Mukuru w Ishami ry Umuryango w Abibumbye ryita ku Buzima, OMS. Dr Tedros Adhanom Ghebreyesus baganira ku bufatanye mu guhangana na Virusi ya Murbug. Baganiriye ku bufatanye bukomeje gukorwa mu gukurikirana no kwirinda virusi ya Marburg. Babigarutseho ubwo bari i Paris mu Bufaransa mu nama ya 19 y Umuryango w Ibihugu bikoresha Ururimi rw Igifaransa (OIF), y iminsi 3 yari yitabiriwe n Abakuru b Ibihugu na za Guverinoma bahuriye muri uwo Muryango, ikaba yasoje imirimo yayo kuri uyu wa Gatandatu tariki 5 Ukwakira 2024. Ibiro by Umukuru w Igihugu Village Urugwiro byatangaje ko baganiriye ku bufatanye bukomeje gukorwa mu gukurikirana no kwirinda virusi ya Marburg mu Rwanda ndetse n uburyo bwo kongera imbaraga mu kurwanya no gukumira indwara. Ubwo u Rwanda rwatangazaga kandi ko hagaragaye iki cyorezo tariki ya 27 Nzeri, Umunyamabanga Mukuru w Ishami ry Umuryango w Abibumbye ryita ku Buzima (OMS), Dr. Tedros Adhanom Ghebreyesus, yavuze ko OMS izatanga inkunga ku Rwanda kandi izafatanya na Guverinoma y u Rwanda guhagarika ikwirakwira rya virusi no kurinda abantu kwandura iki cyorezo. Icyo gihe yagize ati:  Minisiteri y Ubuzima yatangaje ko hari abarwayi ba Marburg. OMS izakomeza kongera ubufasha ndetse ikorane na Guverinoma y u Rwanda mu guhagarika ikwirakwira ry iyi virusi mu kurinda abaturage bari mu byago.  Minisiteri y Ubuzima yatangaje ko abantu 5 banduye icyorezo cya Marburg mu bipimo 433 byafashwe kuri uyu wa Gatandatu tariki ya 5 Ukwakira 2024, Kugeza ubu abantu 46 ni bo bamaze kwandura iyi ndwara kuva yagera mu Rwanda, muri bo 12 yarabahitanye mu gihe 29 bakiri kuvurwa.
link1378: Kuri uyu wa Gatanu tariki ya 4 Ukwakira 2024, Minisiteri y Ubuzima yatangaje ko abanduye Marburg bashya ari 4, ikaba yanahitanye umuntu 1. Minisiteri y Ubuzima yatangaje ko mu masaha 24 yashize, handuye abantu bashya 4 bituma abanduye bose bagera kuri 41, abantu 24 ni bo bari kuvurwa, hapfuye umuntu 1 bituma abamaze guhitanwa n icyorezo cya Marburg baba 12, abagikize kugeza ubu ni 5. Kugeza ubu, abantu bamaze gupimwa iki cyorezo ni 1315.
link1379: Gilead Sciences, Ikigo gikora imiti cyo muri Leta Zunze Ubumwe z Amerika (USA), ku wa Kane tariki ya 3 Ukwakira 2024 cyatangaje ko kigiye guha u Rwanda doze 5000 y umuti ugagabanya ubukana bw indwara iterwa na virusi ya Marburg. Icyo kigo cyavuze ko icyo ari igikorwa kizashoboka ku bufatanye na Minisiteri y Ubuzima hamwe n Ikigo Nyafurika gishinzwe gukumira indwara z ibyorezo (Africa CDC). Anu Osinusi, Visi Perezida w Ishami ry Ubushakashatsi kuri Virusi za Hepatite, izibasira imyanya y ubuhumekero na Virusi nshya, yagize ati:  Icyorezo cya Marburg cyibasiye u Rwanda ni kimwe mu binini mu mateka kandi mu gihe igihugu cyubatse inzego z ubuzima zikomeye, virusi nka Marburg zishobora zishobora kugeza mfu zirushaho kwiyongera.  Yakomeje agira at:  Mu bunararibonye bwagutse bwa Gilead mu bumenyi bwa virusi, twiyemeje gutanga umusanzu mu gushyigikira ibikorwa byo guhangana n icyo cyorezo mu buryo bukwiye bushoboka bwose. Icyo twibandaho ni ugukorana bya hafi na Guverinoma n abayobora mu nzego z ubuzima mu gufasha abantu kubona umuti wa emdesivir ngo ukoreshwe by agateganyo.  Mu kiganiro n abanyamakuru, Minisitiri w Ubuzima aheruka kuvuga ko u Rwanra rwiteguye kwakira doze 5 000 z uyu muti wa Remdesivir kugira ngo utangire gukoreshwa by agateganyo.  Umuyobozi wa Africa CDC Dr Jean Kaseya, yavuze ko bakomeje gukorana bya hafi n u Rwanda ndetse na Gilead kugira ngo babone umuti w iyi ndwara itera umuriro mwinshi no kuva amaraso. Yongeye gushimangira ko uyu muti wa Remdesivir utaremezwa ku kigero cya 100% nk umuti wizewe ushobora kuvura neza virusi ya Marburg, ati:  dufite ibihamya ko uyu muti urimo kuvura iyi ndwara.  Ubuyobozi bwa Gilead bushimangira ko Remdesivir yatangiye gutangwa nk umuti wo kuvura virusi ya Marburg nyuma yo kwemezwa by agateganyo n Ikigo cy Igihugu gishinzwe Ubuziranenge bw Imiti n Ibiribwa (Rwanda FDA). Ku wa 27 Nzeri 2024, Minisiteri y Ubuzima ni bwo yemeje ko virusi ya Marburg yagaragaye mu Rwanda, kugeza ku wa Kane tariki ya 3 Ukwakira ni bwo byatangajwe ko abamaze kwandura iki cyorezo ari 37 barimo 11 bamaze gupfa na batanu bakize. Ishami ry Umuryango w Abibumbye ryita ku Buzima (OMS), yatangaje ko Virusi ya Marburg ikomeye cyane kandi ari indwara yica ku buryo bukabije mu bantu. Mu byorezo byabaye mu bihugu bitandukanye, abantu 86% banduraga byarangiye bahasize ubuzima. Kugeza uyu munsi nta muti n umwe uremezwa burundu ko ushobora  kuvura iyi ndwara mu buryo bwizewe ariko ngo hari imiti inyuranye ikomeje kugeragezwa. Gusa OMS ishimangira ko kongera amazi mu mubiri no kuvuraibimenyetso byongera amahirwe yo gukira iyi ndwara iyo bikozwe mu maguro mashya by umwihariko. Johanna Mercier, Umuyobozi Mukuru ushinzwe Ubucuruzi muri Gilead, yavuze ko batazahwema gukomeza gukorana na Leta y u Rwanda ndetse n abandi bafatanyabikorwa mu ruhando mpuzamahanga.
link1380: Igihugu cya Ghana cyatangaje ko cyabonye umuntu wa mbere wanduye icyorezo cy ubushita bw inkenda (Mpox) gikomeje kuyogoza umugabane w Afurika, aho abayanduye bamaze kuba 35 000. Inzego z ubuzima muri icyo gihugu zatangaje ko iyo ndwara yafashe umwana ariko akaba atarembye cyane, ndetse akaba yahise ashyirwa mu kato, mu gihe abahuye na we bakomeje gushakishwa. Muri icyo gihugu kandi bakomeje ibikorwa byo gusuzuma abantu niba bafite Mpox. Abantu basaga 200 mu guhugu hose, ni bo bakomeje gukorerwa isuzumwa ngo harebwe niba baranduye icyo cyorezo. Mu kwezi kwa Kanama uyu mwaka, Ishami ry Umuryango w Abibumbye ryita ku Buzima (WHO) ryaburiye abantu kwirinda icyorezo cya Mpox by umwihariko ku mugabane w Afurika, ndetse utangaza ko ari indwara ikomeye cyane. Inzego z ubuzima muri WHO zatangaje ko icyorezo bwa mbere cyagaragaye muri Repubulika Iharanira Demokarasi ya Congo (RDC), gikomeza gukwirakwira mu bihugu biyikikije birimo u Rwanda, Uganda, u Burundi, na Kenya, aho bakomeje ibikorwa byo gukingira iyo ndwara mu rwego rwo kuyikumira. Abagera ku 35 000 muri Afurika ni bo WHO itangaza ko bamaze kwandura Mpox kuva uyu mwaka watangira. Uretse ku mugabane w Afurika, Mpox yabonetse no mu bindi bihugu birimo Suwedi na Pakistan.
link1381: Urwego rw Igihugu rw Iterambere rwatangaje ko umutekano wa ba mukerarugendo n uw abashoramari baza mu Rwanda wizewe,  biryo ibikorwa by ubukerarugendo n ishoramari bikaba bikomeza nk uko bisanzwe ariko himagazwa ingamba z ubwirinzi. Mu itangazo RDB yashyize ahagaragara, yagaragaje ko ubukerarugendo burakomeza gukorwa nkuko bisanzwe mu Rwanda, kandi ko umutekano w abashyitsi wizewe. Abasura u Rwanda barasabwa gukomeza gutembera ntacyo bikanga, kandi tubizeza ko ingamba zose zifatwa mu kwirinda ikwirakwira ry icyorezo cya Marburg. Kubera ko Marburg itandurira mu mwuka, impungenge zuko hashyirwaho ingamba zo kugabanya ingendo ziracyari nke. Abasura u Rwanda barizezwa ko abatanga serivisi, haba mu mahoteli n ahandi bose bubahiriza amabwiriza y isuku, harimo gupimwa umuriro, gukaraba intoki kenshi, ndetse no kubahiriza isuku mu buryo bwose bushoboka. U Rwanda kandi rukomeza kwakira ibikorwa by imbonankubone harimo n inama mu buryo bwizewe, kandi umutekano w abitabira ibyo bikorwa ugashyirwa imbere. Ahantu habera inama harasabwa gushyiraho ingamba z isuku zinoze, nko gupima umuriro, gutanga aho gukarabira intoki, no kugabanya ibikorwa bisaba kwegerana cyane hagati y abitabiriye. Ubu buryo bushingiye ku bushakatsi mu bijyanye n ubuzima bugaragaza ko ibikorwa byose by imbonankubone byakomeza kandi hakitabwa no kurengera ubuzima w abitabira n abakozi. Ku birebana n abashoramari, ingamba nziza kandi zihuse zo kurengera ubuzima mu Rwanda ziba zigamije ko abaturage bakomeza kurindwa kandi n ibikorwa by ubukungu bigakomeza. Ibi bituma u Rwanda rukomeza kuba amahitamo meza ku bashoramari kandi rugakomeza kubakira mu buryo bukwiye. Urwego Rushinzwe Iterambere mu Rwanda (RDB) rwiyemeje gukomeza kubaha amakuru yizewe no kwita ku mutekano n imibereho myiza y abantu bose mu Rwanda. Nk uko bigaragara mu mibare yaraye itangajwe na Minisiteri y Ubuzima, abamaze kwandura virusi ya Marburg bageze kuri 37, barimo abapfuye 11 mu gihe abamaze gukira ari batanu. Ibipimo bimaze gufatwa kuva iyi virusi yaduka mu Rwanda ni 1009, ndetse n abahuye n abarwayi bakirimo gukurikiranira hafi ni 410. Hashingiwe ku mabwiriza yatanzwe na Minisiteri y Ubuzima, Urwego Rushinzwe Iterambere mu Rwanda (RDB) rwavuze ko kuva abarwayi ba mbere bagaragara, u Rwanda rwihutiye gufata ingamba zo kugikumira kugirango kidakwirakwira. Nubwo Marburg ari indwara ikomeye, ntiyandurira mu mwuka, ahubwo yandurira gusa mu gukoranaho n amaraso, amatembabuzi y umubiri cyangwa gukoresha ibikoresho byanduye by umuntu warwaye kandi ugaragaza ibimenyetso. RDB ishimangira ko u Rwanda rukomeza gukora ibikorwa byose by ubucuruzi nkuko bisanzwe, ariko kugira ngo umutekano w Abanyarwanda n abarusura wizerwe, hakaba hashyizweho amabwiriza yihariye. Ibigo by ubucuruzi birasabwa gukomeza gukora nk uko bisanzwe, ariko bigasabwa gukurikiza amabwiriza y isuku yatanzwe na Minisiteri y Ubuzima, harimo gupima umuriro ku binjira ndetse no gutanga aho gukarabira intoki cyangwa gukoresha umuti wica udukoko ku miryango. Izi ngamba ni ngombwa mu kurinda ubuzima bw abakozi n abakiriya, bikanatuma ibikorwa by ubucuruzi bidahagarara. RDB izakomeza gutanga amakuru uko bikenewe kandi no mu gihe hagize igihinduka ndetse no gusubiza ibibazo byose mwagira bijyanye naya mabwiriza.
link1382: Kuri uyu wa Kane tariki ya 3 Ukwakira 2024, Minisiteri y Ubuzima yatangaje ko abantu 5 bari baranduye Virusi y icyorezo cya Marburg bakize, nta wapfuye naho abakirimo kuvurwa ni 21. Abanduye ni 37, hafashwe ibipimo 1009. Minisitiri w Ubuzima Dr Nsanzimana Sabin, na we ku rukuta rwe rwa X yahamije ayo makuru anashimira abita kuri abo barwayi. Yagize ati:  Uyu munsi hakize batanu. Ejo bazataha kandi bameze neza. Dufate uyu mwanya dushimire ababavuye.  Abaturarwanda bakangurirwa gukomeza ingamba zo gukumira icyo cyorezo by umwihariko barangwa n isuku.
link1383: Minisiteri y Ubuzima (MINISANTE) yatangaje ko abantu batanu bakekwagaho icyorezo cya Marburg bapimwe basanga na yo bafite, mu gihe hamaze kugaragara abahuye n abayanduye bagera kuri 410. Umunyamabanga wa Leta muri MINISANTE Dr Butera Yvan, abinyujije ku mbuga nkoranyambaga kuri uyu wa 3 Ukwakira 2024, yemeje ko ibitaro no muri za laboratwari bakomeje ibikorwa byo gusuzuma aba bakekwaho Marburg. Dr Butera yavuze ko hakomeje gushyirwamo imbaraga zikomeye, mu kugabanya ubwandu, mu gihe habarurwa abantu 410 bahuye n abanduye icyo cyorezo. MINISANTE iheruka gutangaza ko abantu 36 ari bo bamaze kugaragaraho ubwandu bwa Marburag, muri bo 25 bari gukurikiranwa n abaganga, mu gihe abamaze guhitwana na yo ari 11. Dr Butera kandi yanavuze ko u Rwanda rwitegura kwakira inkingo n ubuvuzi bwisumbuyeho hagamijwe gukomeza kwirinda icyo cyorezo. Uwo muyobozi kandi yahamagariye abantu gushyira hamwe mu gukumira icyorezo cya Marburg. Minisiteri y Ubuzima (MINISANTE) iherutse gushyiraho ingamba zo kwirinda ikwirakwira rya Marburg, aho gusura abarwayi kwa muganga byabaye biharitswe mu gihe cy iminsi 14, hashyirwaho n uburyo bwo gukaraba intoki mu gihugu hose cyane cyane ahahurira abantu benshi. Abaturage basabwa kugabanya uburyo bwo guhura kenshi by umwihariko gukora ku muntu ufite ibimenyetso bya Marburg birimo kugira umurirmo mwinshi, kurwara umutwe bikabije, kubabara mu ngingo, gucibwamo n ibindi. Kuwa 2 Ukwakira 2024, kandi Minisiteri y Uburezi (MINEDUC) na yo yatangaje amabwiriza ajyanye no kwirinda Marburg, aho gusura abanyeshuri biga bacumbikirwa byabaye bihagaritswe. Inzego z ubuzima mu Rwanda zitangaza ko umuntu wese wumva afite ibimenyetso bya Marburg akwiye guhita yihutira kujya kwa muganga hamwegereye agasuzumwa, cyangwa agahamagara ku murongo 114.
link1384: Minisiteri y Ubuzima (MINISANTE) yatangaje ko undi muntu umwe yishwe n icyorezo cya Marburg ku wa Gatatu tariki 02 Ukwakira 2024, yuzuza umubare w abantu 11 bamaze gupfa bazize icyo cyorezo, aho nta n umwe wari wakira kuva cyaduka mu Gihugu. Abamaze kumenyekana banduye biyongereyeho barindwi, bose hamwe baba 36 abagihumeka bakaba ari 25. Minisitiri w Ubuzima Dr Sabin Nsanzimana, yavuze ko hari icyizere ko mu minsi iri imbere u Rwanda ruzahashya icyorezo cya Marburg. Yavuze ko iyo habonetse uwanduye virusi ya Marburg akurikiranwa hagapimwa abantu benshi ndetse n imibare ikarushaho kwiyongera. Ati:  Ubu rero tugeze ha handi tuba dushakisha haboneka abantu benshi; mu cyumweru cya mbere uba ukibona abari hafi cyane ko byagaragaye cyane mu bitoro ngira ngo twarabisobanuye, icyizere kirahari ko mu munsi iri imbere tuzatangira kubona uko twahashya iki cyorezo ni ibintu bizasaba uruhare rwa buri wese.  Minisitiri Dr. Nsanzimana yashimangiye ko virusi ya Marburg yihuta cyane igeze mu mubiri nubwo itandura vuba nka COVID-19. Iyi virusi ivugwaho kuba ikigera mu mubiri yihuta cyane igatangira kwandiza n utunyangingo tw umubiri ku kigero cyo hejuru. Ati:  Ni na yo mpamvu abantu bahita bagira umuriro mwinshi, bifata nk iminsi itatu, mu minsi itatu ukaba watangiye kugira ibimenyetso. Ariko bishobora no gutinda ukaba wamara n ibyimwru bitatu ibimenyetso bitaraza, gusa kuyivura ni ukugerageza kurinda ko yangiza byinshi, ni ukubikora mu cyumweru cya mbere ibimenyetso byatangiye kwigaragaza.  Ishami ry Umuryango w Abibumbye ryita ku Buzima (OMS) ritangaza ko iki cyorezo kitarabonerwa umuti n urukingo kimaze kugaragara ku barwayi baturutse mu Turere turindwi tw u Rwanda. Kugeza ku mpera z ukwezi gushize, Virusi ya Marburg yari imaze kugaragara mu Turere twa Gasabo, Gatsibo, Kamonyi, Kicukiro, Nyagatare, Nyarugenge na Rubavu, aho mu 70% ny abanduye bagaragaye mu bigo by ubivuzi.
link1385: Ku wa 27 Nzeri 2024, ni bwo Minisiteri y Ubuzima yatangaje ko mu Rwanda habonetse icyorezo cya Marburg, binyuze mu bipimo by abantu byafashwe bikajya gusuzumirwa muri Laboratwari y Ikigo cy Igihugu cyita ku Buzima RBC. Ku ikubitiro hahise hagaragara uturere turindwi muri mirongo itatu tugize Igihugu, kandi turi mu Ntara zitandukanye twagararagayemo abarwayi ba Marburg ari two Gasabo, Gatsibo, Kamonyi, Kicukiro, Nyagatare, Nyarugenge na Rubavu. Ku ya 29 Nzeri 2024, habaruwe abantu 26 banduye Marburg, harimo umunani bapfuye kandi bose baturutse muri utwo Turere icyorezo cyagaragayemo. Abanduye Marburg bose bahise batangira kwitabwaho ndetse hatangira gushakishwa abandi barenga 300 bahuye na bo, gusa muri bo abagera kuri 70% bibasiwe cyane ni abakora mu mwuga w ubuvuzi. Leta y u Rwanda n Ishami ry Umuryango w Abibumbye ryita ku buzima (OMS), n abandi bafatanyabikorwa bari gukorana mu rwego rwo gushaka umuti w icyorezo cya Marburg ariko kugeza ubu nta muti nta n urukingo biraboneka, ariko umuntu ugize ibimenyetso asabwa kwihutira kujya kwa muganga kugira ngo bimurinde ibyago byo guhitanwa nacyo. Umuntu warwaye Marburg agaragaza ibimenyetso birimoumuriro ukabije, kubabara umutwe bikabije, kubabara imikaya, imitsi ndetse bikaba byanagera mu rwungano ngogozi, gucibwamo no kuruka ndetse uko iminsi igenda ibimenyetso bigenda bihinduka aho itera umuntu kuva amaraso mu bice by umubiri. Ni mu gihe yandura kandi igakwirakwira binyuze mu gukora ku maraso n andi matembabuzi y uyirwaye, arimo ibyuya, n ibindi. Minisitiri w Ubuzima, Dr Sabin Nsanzimana, yatangaje ko Virusi ya Marburg ari ubwa mbere yagaragaye mu Rwanda ariko yari isanzwe izwi kuko yagiye igaragara mu bihugu by abaturanyi. Minisitiri w Ubuzima Dr Nsanzimana yagaragaje ko iyo virusi idakunze kubaho cyane ariko ikunda kuva ku nkende n uducurama kandi hagati y iminsi itatu na 21 umuntu ashobora kutagaragaza ibimenyetso. Gusa yizeza ko ikihutirwa ari ukuvura abarwayi nubwo iyi ndwara igira ubukana ku buryo uyirwaye imuhitana vuba. Ati:  Ikihutirwa ni ukumenya aho uburwayi bugeze tukabuhagarika ndetse abarwayi tukabavura mu buryo bwose bushoboka, byaba ibyo dufite mu gihugu n ibyo tudafite tukabibaha kugira ngo hatagira  uwongera kuhasiga ubuzima.  Yongeyeho ati:  Iyi ndwara igira ikibazo cyuko uyirwaye imuhitana ku gipimo kiri hejuru ugeranyije n izindi ariko aho yagiye igaragara kuyivura vuba byongera amahirwe ko uyirwaye ashobora gukira.  Dr Nsanzimana avuga ko abantu badakwiye guca igikuba ahubwo bakihutira kujya kwa muganga mu gihe bagize ibimenyetso kuko byabarinda ibyago byo gupfa. OMS ivuga ko iyi ndwara ari mbi cyane kuko ishobora kwica ku kigero cya 88% uyirwaye. Mu 2012 abantu 15 muri Uganda barayanduye, muri bo bane barapfa, mu gihe 2017 abantu batatu bayanduye ikanabahitana. Mu 2005 yagaragaye muri Angola, muri 374 bayanduye, 329 yarabahitanye. Mu 1998 no mu 2000 Marburg yagaragaye muri Repubulika Iharanira Demokarasi ya Congo (DRC), aho mu bantu 154 bayanduye yahitanye  128.
link1386: Abaturage bo mu Murenge wa Mukura, Akagari ka Kabuga, Umudugudu wa Miraramo barasaba gusubizwa Ivuriro ryabo rimaze amezi 6 rifunze imiryango. Kuba ridakora bibakururira kujya kwivuriza mu Karere ka Karongi bagakora urugendo rurerure. Muhawenimana Fortunee utuye mu Murenge wa Mukura, Akagari ka Kabuga, Umudugudu wa Miraramo aganira na Imvaho Nshya yagize ati:  Kugera kwa muganga bidusaba amasaha atari make kuko kugera ku Bitaro byacu bya Kibara bidufata amasaha ane n amaguru, iyo tugiye hafi rero tujya mu Karere ka Karongi nabwo ni urugendo rutari ruto. Turasaba ubuyobozi ko bwadusubiza ivuriro ryacu hano . Yakomeje agira ati:  Mbere twazaga kwivuriza aha hafi byananirana bakabona kutwohereza ku Kibuye ariko ubu iyo urwaje umwana kugira ngo ubyuke nijoro ujye i Rubengera ni kure kuko hari n ubwo tugerayo bagatinda kutwakira kuko duturutse mu Karere k ahandi. Dusubijwe ivuriro ryacu rero byatworohera cyane . Mukanoheli Marie Louise waganiriye na Imvaho Nshya avuye kwivuriza mu Karere ka Karongi mu Murenge wa Rubengera, avuga ko baterwa umunaniro no gukora urugendo bityo agasaba ko basubizwa ivuriro bivurizagaho. Ati:  Nkoze urugendo rungana n amasaha hafi atatu arenga kubera intege nke kuko ntaho nakwivuriza hano. Ingorane dufite rero ni uko tujya kure bityo tukaba dusaba ko badusubiza ivuriro ritwegereye rimaze igihe rifunze.  Ujeneza Elisse utuye mu Murenge wa Mukura, Akagari ka Kabuga Umudugudu wa Sanzare, nawe asaba ubuyobozi bw Akarere kubatekerezaho bakabaha ivuriro. Ati: Turasaba ko badusubiza Ivuriro twari dufite aha hafi kugira ngo ntitujye dukoresha igihe kingana gutyo tugiye kwa muganga.  Umuyobozi w Akarere ka Rutsiro Wungirije Ushinzwe Imibereho Myiza y Abaturage Umuganwa Marie Chantal yagize ati:  Kiriya ni ikibazo natwe turi gukurikirana, hari amavuriro y ingoboka yagiye asigwa na ba rwiyemezamirimo ku mpamvu zitandukanye, rero ni ikibazo dushyizeho umutima ngo gikemuke vuba abaturage bacu bivurize hafi . Yahumurije abaturage ndetse avuga ko mu Karere kose bafite amavuriro y ingoboka 9 afunze ndetse agaragaza ko ari ikibazo cyagaragajwe kandi ko bidatinze gihabwa umurongo bakayasubizwa. Mu Karere ka Rutsiro hose harimo amavuriro y ingoboka 38, muri yo 9 ntazikora. Abaturage bo mu Mirenge ya Mushubati na Mukura bose bajya kwivuriza muri Rubengera mu Karere ka Karongi.
link1387: Imibare w abantu bamaze kwandura virus ya Marburg wiyongereyeho 2 bose hamwe baba 29 hapfa n undi 1 nk uko byatangajwe n inzego z ubuzima kuri uyu wa Kabiri tariki ya 1 Ukwakira 2024. Amakuru mashya yatangajwe na Minisiteri y Ubuzima ibinyujije mu Kigo cy Igihugu cy Ubuzima RBC, agaragaza ko abantu bamaze kwandura indwara y umuriro mwinshi iterwa na virusi ya Marburg, bamaze kugera kuri 29. Ayo makuru akomeza agaragaza ko abarimo kuvurwa ari 19 naho abamaze guhitanwa nayo hiyongereyeho 1 bakaba bose hamwe ari 10. Abaturarwanda barasabwa kubahiriza ingamba zo kwirinda.
link1388: Ikigo cy Igihugu Gishinzwe Imikurire no Kurengera Umwana, NCDA, cyatangaje ko imyitwarire mibi y abana ari ingaruka zituruka ku myitwarire itari myiza y ababyeyi. Ubuyobozi bwa NCDA butangaje ibi mu gihe inzego zitandukanye zimaze iminsi ziganira ku cyatuma abana bava mu muhanda bityo bagasubira mu muryango kandi bagakomeza amashuri. Ubutumwa bwa NCDA bwashyizwe ku rubuga rwa X rwahoze ari urwa Twitter, bugira buti:  Babyeyi,Barezi! nimuzirikane ko abana babigiraho ibintu byinshi bakabyigana maze mwirinde kwiyandarika kuko bibagiraho ingaruka mbi.  Ikigo cy Igihugu Gishinzwe Imikurire no Kurengera Umwana gikomeza gisaba ababyeyi n abarezi guharanira kubera abana urugero rwiza kuko ngo babafataho icyitegererezo. NCDA ikomeza igira iti:  Iyo mwitwaye nabi bibagiraho ingaruka zikomeye zikabakurikirana ubuzima bwabo bwose.  Zimwe mu ngaruka zigera ku bana iyo ababyeyi batababereye urugero rwiza, zirimo gutsindwa mu ishuri, kugira imyitwarire mibi, kwigunga no kwitera icyizere, kwishora mu buzima bwo mu muhanda ndetse no guhorana ipfunwe mu bandi. Impuguke mu mitekerereze n imyitwarire ya muntu akaba n umwarimu muri Kaminuza y u Rwanda mu ishami ry ubuzima bwo mu mutwe, Prof Sezibera Vincent, avuga ko mu bushakashatsi bakoreye mu miryango itandukanye basanze hakiri imbogamizi z uko hari ababyeyi bataramenya uburyo bwiza bwo kurera abana babo habungabungwa ubuzima bwo mu mutwe. Agira ati  Icya mbere ni ubumenyi buke, si ukuvuga ko ari uko abantu baba batabizi ahubwo ni uko baba batazi ingaruka bigira ku mwana. Hari aho byagararagaye ko ababyeyi bahoza abana ku nkeke n ibitutsi byinshi azi ko umwana azishakamo akanyabugabo nk uko bivugwa; nyamara ibyongibyo bihutaza umwana, bigatuma ubuzima bwe bwo mu mutwe buhononekarira, aho usanga umwana akura yaritakarije icyizere ukabona umwana ahorana impugenge n ubwoba ndetse n imyitwarire ye igahora igaragaza agahinda.
link1389: Amakuru mashya yatangajwe na Minisiteri y Ubuzima ibinyujije mu Kigo cy Igihugu cy Ubuzima RBC, agaragaza ko abantu bamaze kwandura indwara y umuriro mwinshi iterwa na virusi ya Marburg, bamaze kugera kuri 27. Ni amakuru yatangajwe kuri uyu wa 30 Nzeri 2024, aho abarimo kuvurwa ari 18 naho abamaze guhitanwa nayo bakaba ari 9.
link1390: Mu mpera z icyumweru gishize hatangijwe ubukangurambaga bwiswe  Scale Up Nutrition  (SUN), bugamije kurwanya igwingira mu bana bari munsi y imyaka 5, hibandwa ku minsi ya mbere 1000 y ubuzima bw umwana. Ni ubukangurambaga bwo ku rwego rw Isi u Rwanda rwinjiyemo mu 2011. Inama yatangirijwemo ubu bukangurambaga ku wa 27 Nzeri 2024, yahurije hamwe abarimu bo muri Kaminuza y u Rwanda, abashakashatsi bo mu mashuri makuru atandukanye ku nkunga y Ikigo Gishinzwe imikurire no kurengera umwana (NCDA) na UNICEF hamwe n Umushinga Global Alliance for Improved Nutrition (GAIN) mu Rwanda. Silver Karumba, Umuyobozi w Umuryango GAIN uharanira guteza imbere imirire mu Rwanda, avuga ko abarimu muri za Kaminuza bitezweho umusaruro ufatika nyuma yo gushyirwa mu ihuriro. Ati:  Turashaka kugira ngo twunguke ubumenyi bwabo, bakora ubushakashatsi bijyanye n imirire mibi, kwigisha abana b abanyarwanda, bigisha abarimu, nukuvuga ngo uruhare rwabo na bo baze mu zindi ngamba dufatanye kugira ngo turwanye imirire mibi twese hamwe.  Karumba yongeraho ko bahuriye hamwe mu rwego rwo kuganira kugira ngo hareberwe hamwe icyakorwa kuri Politiki na gahunda byazamura ubuzima n imirire iboneye y abanyarwanda. Yagize ati:  Ihuriro rizateza imbere ubufatanye hagati y abashakashatsi, abafata ibyemezo, n abahanga mu mirire. Ibi bizakuraho imyumvire hagamijwe kongera imirire . Ubuyobozi bwa GAIN mu Rwanda, busobanura ko guhuza ibigo by amashuri bizubaka ubushobozi bw abanyeshuri mu mirire muri ibyo bigo. Abarimu ba Kaminuza ndetse n abakora ubushakashatsi cyane cyane ubuhindura imibereho y abaturage, basabwe gukora ibishoboka byose gufasha Leta kugabanya ikibazo cy igwingira nibura bakagabanyaho 15%. Abarimu n abashakashatsi ba za Kaminuza bahamya ko kuba binjijwe muri ubu bukangurambaga bibaha umukoro wo kuzana ibisubizo binyuze mu bushakashatsi kuri iki kibazo. Dr Jeanine Ahishakiye, Umwarimu muri Kaminuza y u Rwanda, yagize ati:  Icyangombwa ni ugushaka no gushyira ku mugaragaro, tukagerageza kugaragaza ibyo bihamya (evidences) hanyuma ibyo bihamya akaba ari byo bizafasha abafata ibyemezo mu nzego za Leta mu gushyiraho Politiki zifasha muri icyo kibazo twabonye, kigamije kugabanya imirire mibi mu Rwanda cyane cyane mu bana bari munsi y imyaka 5.  Abarimu muri Kaminuza bigisha ubuhinzi, bavuga ko hari ibihingwa bimwe na bimwe biba bifite intungamubiri byatuma igwingira rigabanuka. Icyakoze abarimu n abashakashatsi ku mirire n ubuhinzi bemeza ko uruhare rwabo rwari rukenewe mu gufasha igihugu kugera ku ntego zo kugabanya igwingira mu bana. Imibare y Ikigo Gishinzwe imikurire no kurengera umwana (NCDA) igaragaz ko mu Rwanda 75% by abana bagwingira biterwa n ubumenyi buke bw ababyeyi babo mu gihe 31% bagwingira biturutse ku ruhererekane rw imiryango. Muri gahunda ya Guverinoma yo kwihutisha iterambere NST2 igwingira rizava kuri 33% ririho ubu rigere kuri 15% mu 2029. Munyemana Gilbert, Umuyobozi Mukuru wungirije wa NCDA, avuga ko ubufatanye bw inzego ari ingenzi mu kugera ku ntego y igihugu yo guhashya igwingira mu bana no guteza imbere imirire. Agira ati:  Haba kwiga ibijyanye n imirire abazakora kwa muganga ibyo byose bakabyibutsa ababyeyi buri munsi, ni ngombwa cyane ariko nanone harimo n abashakashatsi bakora ku bijyanye n ubuhinzi. Hari byinshi bikorwa na Guverinoma kugira ngo dukomeze twongere umusaruro ariko nanone n abashakashatsi hari byinshi bazana bituma muri uwo musaruro twabonye hazamo n ibifite intungamubiri nyinshi.  Ubushakashatsi bwagaragaje ko 26% by ab igitsinagore bafite ikibazo cy umubyibuho ukabije mu gihe umubare w abagore bitabira konsa abana babo ugenda ugabanuka kuko wavuye kuri 87.3% mu 2015 ugera kuri 80.9% mu 2020 ibi bigarazwa nk imbogamizi ku mikurire y abana.
link1391: Bamwe mu batuye Umurenge wa Kibeho mu Karere  ka Nyaruguru bavuga ko nta makuru bafite ku cyorezo cya Marburg, bikaba biri gutuma bakitiranya n indwara ya malariya. Benimana Denise ni umuturage utuye muri uwo Murenge wa Kibeho uvuga ko icyorezo cya Marburg nta makuru agifiteho, icyakora yumvise ko gifite ibimenyetso nk ibyindwara ya malariya. Ati:  Nkubwije ukuri aha iwacu muri Nyaruguru dukeneye gusobanukirwa na kiriya cyorezo numvise kuri Radio kitwa Marburg, ubu nka njye sinzi uko nakwirinda kucyandura, ikindi ko numvise bavuga ko gifite ibimenyetso nk ibyindwara ya malariya ubwo se nzabimenya gute ko ari cyo narwaye?  Benimana akomeza asaba inzego z ubuyobozi kumanuka zikabasobanurira icyo cyorezo, bakanigishwa kukirinda. Ati:  Ubuyobozi budufashe kiriya kinyagwa kitazasanga nta makuru tugifiteho, kuko nk ubu turajya mu Kiliziya tugahoberana nta kibazo nyamara twumva ko kwegerana bishobora kugikwirakwiza.  Kamanzi Francois avuga ko igikenewe ari ugusobanurirwa uko icyorezo cya Marburg cyandura, uburyo kirindwa, kuko bakeneye kukirinda kikiri kure yabo. Ati:  Ubushize twumvaga Covid-19 ko ari iy abatuye mu mujyi, kandi byarangiye igeze iwacu muri Nyaruguru, rero n iki cyorezo kuba kiri kuvugwa ku maradiyo ko kiri mu Mujyi wa Kigali, dukeneye kugisobanurirwa kugira ngo tukirinde hakiri kare, kuko twese ntabwo ariko dufite radio iwacu ngo twumve ayo makuru.  Umuyobozi w Akarere ka Nyaruguru wungirije ushinzwe Iterambere ry Imibereho Myiza, Assoumpta Byukusenge mu kiganiro yahaye Imvaho Nshya, avuga ko ubu batangiye ubukangurambaga bwo gusobanurira abatuye Akarere ka Nyaruguru, icyorezo cya Marburg. Ati:  Mu rwego rwo gufasha abatuye akarere ka Nyaruguru gusobanukirwa n icyorezo cya Marburg, ubu twatangiye ubukangurambaga twahereye ku bayobozi n Abajyanama b ubuzima nk abantu bahura n abaturage umunsi ku wundi, aho turi kubasobanurira uburyo cyandura, ibimenyetso byacyo n uburyo cyakwirindwa cyane cyane himakazwa umuco w isuku . Mu gihe uyu Muyobozi akomeza asaba abatuye Akarere ka Nyaruguru, kwirinda bagira isuku, kuri ubu iki cyorezo cya Marburg kikaba kimaze guhitana abagera kuri 8, mu gihe abari kwitabwaho n abaganga bamaze kucyandura bagera kuri 18.
link1392: Umuturage wo mu Murenge wa Mukama, Akarere ka Nyagatare ufite imyaka 17 ni umwe mu bamaze kugaragarwaho n icyorezo cya Marburg kimaze kwandurwa n abagera kuri 26 nk uko inzego z ubuzima zibitangaza. Umunyamabanga Nshingwabikorwa w Umurenge wa Mukama Habineza Longin, yabwiye Imvaho Nshya ko nyuma yuko inzego z ubuzima zikurikiranye uyu murwayi byaje kwemezwa ko yanduye maburg. Avuga ko uyu murwayi yageze mu Murenge wa Mukama arwaye nyuma y uko yari avuye mu Murenge wa Karangazi. Yahise ajyanwa ku kigo nderabuzima cya Nyagihanga aho yageze arembye, yoherezwa ku bitaro bya Ngarama nabyo byahise bimwohereza ku bitaro bya Kanombe, ari naho yakorewe isuzuma bikemezwa ko arwaye Marburg. Anavuga ko ku bufatanye n inzego z ubuzima bahise bakurikirana abana bahuye nawe ubu 17 bakaba bari gukurikiranirwa hafi. Ati:  Uyu muturage yabanaga n abandi mu muryango, kubera ko iki cyorezo cyandura byihuse, twakurikiranye inzira yanyuzemo, abo babonanye,ku buryo ubu abagera kuri 17 bari kwitabwaho harebwa niba nta kimenyetso cyabaharagaraho. Hafashwe ingamba mu gace yasanzwemo ariko ni ingamba n ubundi zihura n izo inzego z ubuzima zidushishikariza kubahiriza.  Umunyamabanga Nshingwabikorwa Habineza yasabye abaturage kwigengesera muri iki gihe, cyane ko nk Umurenge uri mu cyaro usanga hari abatwarwa no kuramukanya mu buryo bwa kinyarwanda bahoberana, bakagirwa inama yo kudakoranaho, cyane iyo bashobora gusigana amatembabuzi. Guverineri w Intara y Iburasirazuba Rubingisa Pudence, yasabye abayobozi kuba hafi y abaturage bakabibutsa ibyo basabwa kubahiriza mu guhangana n iki cyorezo.
link1393: Banki y Isi yemeje inkunga ya miliyoni 271 z amafaranga y u Rwanda (miliyoni 200 z Amadolari y Amerika) yo gufasha urubyiruko rw u Rwanda rusaga 200 000, kubona akazi. Ni muri gahunda yo guha urubyiruko ubumenyi bukenewe mu iterambere no kurwubakira ubushobozi yiswe (PSGYE). Ni inkunga yatanzwe n Ihuriro Mpuzamahanga ry Iterambere (IDA) rifite intego yo kongera umubare w urubyiruko ruhabwa akazi no kubakira ubushobozi inzego hagamije guteza imbere imitangire ya servisi zishingiye ku bumenyi bugana ku iterembere. Iyo gahunda by umwihariko izongera amahirwe yo kubona akazi ku rubyiruko kandi inarwongere ubumenyi bukenewe ku isoko ry umurimo. Mu bizakorwa muri iyo gahunda harimo kwigisha urubyiruko amasomo, kubaha akazi n amahugurwa gusa ahubwo hibandwa ku kubigisha ibifite ireme kandi bikenewe ku isoko ry umurimo, birimo imyuga n ubumenyi ngiro (TVET), gushyirirwaho amasomo atandukanye yo ku rwego rwa kaminuza, no kubakira ubushobozi inzego z imiyoborere mu guteza imbere  iyo sisitemu y imyigishirize mu Rwanda. Umuyobozi uhagarariye Banki y Isi mu Rwanda Sahr Kpundeh, ati:  Iyi gahunda izaha urubyiruko amahugurwa y igihe gito ajyanye n ibikenewe ku isoko ry umurimo. Abakozi basanzwe mu kazi mu bigo bito n ibiciriritse bazafashwa gukarishya ubumenyi kugira ngo batange umusaruro kurushaho.  Banki y Isi kandi izaha inguzanyo abanyeshuri b urubyiruko bahugurwa by igihe gito, n inabacumbikira mu gihe barimo kwiga kugira ngo babashe kubona ubumenyi buhagije nta kibarogoya. Ab igitsina gore by umwahariko, bazahabwa ubumenyi bufite ireme kandi bigishwe imyuga y igihe gito kandi no kwiga muri kaminuza zitandukanye zifasha guteza imbere ubukungu bw u Rwanda. Ruth Charo, Umuyobozi ushinzwe uburezi muri Banki y Isi, ati:  Kongera ubushobozi ni ingirakamaro ku bukungu bw u Rwanda, bizamura umusaruro w abakozi, bihanga imirimo mishya kandi bizafasha u Rwanda kugera ku cyerekezo 2050, aho rufite intego yo kuba igihugu gifite ubukungu buringanire ku rwego rw Isi mu 2035, ndetse rukaba igihugu giteza imbere ku rwego rw Isi, mu 2050.  Iyo gahunda yitezweho gufasha Guverinoma y u Rwanda gushyira mu bikorwa ingamba zo kugira abantu benshi bashoboye gukora kandi bigatuma rugera ku ntego z icyerekezo 2050. Ni gahunda kandi iri mu muryongo w ubufatanye bw u Rwanda na Banki y Isi, bwatangiye mu mushinga watangiye mu mwaka wa 2021 ukazageza mu 2026, ufite intego yo kubakira ubushobozi abakozi n abashaka akazi no guteza imbere urwego rw abikorera.
link1394: Iteka rya Perezida rishyiraho inoti ya Bibiri (2000) n iya Bitanu (5000) ryasohotse mu igazeti ya Leta yo ku wa 30 Kanama 2024, riteganya ko zikoreshwa hamwe n inoti zisanzweho, iya 500 Frw, iya 1.000 Frw, iya  2.000 Frw n iya 5.000 Frw kandi zifite agaciro mu Rwanda.Banki Nkuru y Igihugu (BNR) iherutse gutangaza ko yahinduye amafaranga by umwihariko inoti ya 5,000 Frw n iya 2000Frw zifite ibimenyetso bishya biziranga. Mu kiganiro cya KT Radio cyatambutse uyu munsi ku wa Gatanu tariki 6 Nzeri, Abakozi ba Banki Nkuru y u Rwanda basobanuye byinshi ku mpamvu inoti z aya mafaranga zahinduwe. Habumugisha Denis, Umuyobozi ushinzwe ikoreshwa ry ifaranga no kwishyurana muri Banki Nkuru y u Rwanda, avuga ko impamvu izi noti zahinduwe mu kujyanisha n ikoranabuhanga rigezweho. Ati:  Ubusanzwe muri tekinike z amafaranga, iyo hashize imyaka umunani kuzamura, duhindura inoti z amafaranga, hagahindurwa imiterere yazo, ibizigize birimo ibimenyetso by umutekano wazo, ibirango n ibindi. Ibi tubikora tureba niba koko ikoranabuhanga ririmo rigezweho . Habumugisha yakomeje avuga ko ibi byakozwe hagamijwe ibintu bitatu. Ati:  Twashakaga kongera ubudahangarwa bw izi noti, kunoza urupapuro rw inoti zikorwa ndetse n ibirangantego by ibanze . Inoti nshya ya 5000 Frw, ibirango by ingenzi biyigize bigaragarira amaso umuntu akiyifata mu ntoki ni, ishusho y inyubako Kigali Convention Centre, ishusho y ingagi ihinduranya amabara, bitewe n icyerekezo inoti ifatiwemo n ibindi. Ibiranga inoti nshya ya 2000 Frw ni igishushanyo kigaragara cy imisozi y Ikiyaga cya Kivu, ishusho y agaseke ihinduranya amabara, bitewe n icyerekezo inoti ifatiwemo n ibindi. Habumugisha akomeza avuga ko ibi birango byongewe ndetse bishyirwa muri izi noti mu rwego rwo kwerekana aho u Rwanda rugeze ndetse no guhangana n abashaka kwigana izo noti. Muhire Nicole umukozi wa Banki Nkuru y u Rwanda (BNR), avuga ko kuba izi noti zaramaze gushyirwa hanze tariki 3 Nzeri 2024, bidasobanuye ko izisanzwe zataye acagiro. Ati:  Izi noti kuba tuzishyize hanze ntabwo bivuze ko izisanzwe ziva ku isoko ahubwo turakomeza tuzihanahane mu bikorwa bitandukanye by ubucuruzi. Turamara impungenge rero abaturage batekereza ko izo bafite zataye agaciro . Nicole avuga ko iyi gahunda kuva yatangira gukoreshwa umubare w inoti Banki Nkuru y u Rwanda isohora ugenda ugabanuka cyane nubwo batarareba imibare nyayo kuva ubukangurambaga bwatangira. Nicole Muhire ahamya ko u Rwanda ruhagaze neza mu bukungu kuko hari Komite ishinzwe Politike y ifaranga ihora igenzura uburyo bwo guhanahana amafaranga. Ishyirwaho ry izi noti nshya y amafaranga 5000 Frw n iya 2000 Frw, ryabaye nyuma y uko bisabwe na Minisitiri w Imari n Igenamigambi, bigasuzumwa n Inama y Abaminisitiri yateranye ku wa 23 Kanama 2024 ikanabyemeza.
link1395: Ibi ni ibitekerezo bwite by Umuyobozi w Urwego Ngishwanama rw Inararibonye z u Rwanda, Tito Rutaremera. Uko umuryango w abantu wagiye ukura (society), mu ntangiriro abantu batagikora nk ibikoko, wasangaga abantu bari mu muryango; umugabo, umugore n abana. Muri icyo gihe ibikorwa byabo bakoraga; byari uguhiga, kuroba no gushaka imbuto ziribwa zimejeje mu mashyamba; ibikoresho byabo bakoreshaga icyo gihe byabaga ari ibiti; umuriro ni wo watangiye kubazanira amajyambere ya mbere. Umuriro ushobora kuba waraturukaga ku nkuba zakubise ibiti bigasigara byaka cyangwa uturutse mu birunga byarutse. Uwo muriro niwo watangiye gutuma barya inyama zocyeje; byageze aho umuriro bagera ku rwego bawikorera bo ubwabo. Umuntu yateye intambwe aho agera ku rwego rwo gutunga inyamanswa; icyo gihe nibwo yamenye ko uretse kumuha inyama, inyamanswa yamuha amata yo kunywa ndetse zikamuha imyambaro yo kwambara; agera ku rwego rwo gukoresha inyamanswa mu guhinga no gutwara ibintu. Uretse ibyo by inyamanswa umuntu yatangiye korora ibiribwa; atangira guhinga ahingisha igiti gisongoye yahigishaga mbere; uko agenda atera imbere yatangiye gucukura ubutare akora isuka, imyambi n amacumu bituma agira umutekano aratangira araguka agera ku Isi yose. Abantu batangiye kugwira bagiye bishyira hamwe, urwego rwa mbere babanjeho ni ubwoko (Clan); Abasinga, Abazigaba n abandi. Iyo biri mu gihe cy ubwoko, ubwo bwoko butura hamwe, bukomoka ku gisekuru kimwe, bufite imiziro n imiziririzo imwe. Icyo gihe ubwoko buba budashobora gushakana ngo barongorane, baba bafite umuco umwe n ubwo bashobora kuwusangira n abandi. Ubwoko bushobora gukura, bakaba benshi cyane ndetse muri bo bakajya biremamo inzu (Sub-Clan) izo nzu ntabwo zishyingirana hagati yazo ariko zishyingirana n izindi nzu zo muri ubwo bwoko bunini. Noneho icyo gihe iyo ubwoko bwakuze bukagera ku rwego rwo kugira izindi nzu cyangwa bugafata ubundi bwoko butoya bwo muri icyo gice bukazishyira hamwe, burema  Tribe . Akenshi baba bahujwe no kurinda umutekano wabo ariko wenda badafite ubuyobozi bumwe. Iyo tribe ikuze igenda yunguka ibindi bice; itangira kugenda yishakamo ibibahuza nk ubuyobozi ariko butaragera ku buryo bwo kubaka inzego ziva hasi kugera hejuru (ubuyobozi buba bukijegajega) icyo gihe tribe iba igeze ku rwego rw ubwenegihugu (Nationality). Iyo abenegihugu bagiye bakura bumva bakeneye kuba abantu bamwe, bagakenera ubuyobozi, ubuyobozi bugatangira gushyiraho amategeko areba buri muturage wese, bugashyiraho uburyo bwo gukorera hamwe, gushyiraho inzego zinyuzwamo ayo mategeko n amabwiriza kugeza hasi ku muturage. Buhoro buhoro bakiyumvamo ko bafite ubumwe bakagira ubuyobozi bumwe, bakagira umuco umwe, bakagira imiyoborere imwe, bagatangira gushyira hamwe ibitekerezo byabo bibateza imbere; ubwo baba babaye  Igihugu . Izo nzego iyo ziyubatse zigahama, zikava hejuru zikagera ku baturage hasi, amakuru ava ku buyobozi bwo hejuru akagera ku muturage wo hasi cyangwa akava hasi akagera hejuru yanyuze muri izo nzego zose; iyo iba ari Leta. Abazungu baje basanga u Rwanda ari igihugu (nation state); rwaranyuze muri biriya bice byose; mu bwoko, muri tribes, mu gihugu ruba Leta. Ibi byose babinyujijwemo n ingoma y abanyiginya yari mu Rwanda Rwagasabo igenda ifata ziriya nzego zose: Abanyarwanda biyubakira igihugu abazungu baje gusenya nyuma. Mu gitaha tuzareba uko u Rwanda rwubatse iterambere ryarwo, uko rwagiye rufata ibindi bice n uko buhoro buhoro rwubatse Leta (a nation state).
link1396: Umuyobozi w Urwego Ngishwanama rw Inararibonye z u Rwanda, Tito Rutaremera, yahishuye ko agiye kwifashisha YouTube mu kwigisha urubyiruko amateka y u Rwanda. Yagaragaje kandi ko ku rubuga rwa X rwahoze ari Twitter ho azibanda cyane ku kwigisha urubyiruko amateka ya mbere y ubukoroni, amateka y igihe cy ubukoroni. Rutaremara avuga ko azanigisha amateka ya Repuburika ya Mbere n iya Kabiri, amateka y intambara yo kwibohora ndetse n amateka ya Leta y ubumwe kugeza uyu munsi. Ibi byose yavuze ko bizakorwa hakoreshejwe imbuga nkoranyambaga zirimo ibiganiro bibera kuri X, YouTube, Instagram na TikTok. Agira ati:  Ibi bizatuma ubu butumwa bugera ku rubyiruko rwinshi kuko nibo dushaka kubwira.  Akomeza agira ati:  Ibi byose tuzajya dusobanura amavu n amavuko y ibintu binini (Ibyiza n ibibi) byabaye ku Rwanda. Ibi ntabwo bizatubuza kujya tuvuga ku birori (Events) binini byabaye ku Isi no mu gihugu cyacu. Ntibizajye bibatangaza mubonye twabivuzeho kuko ibyo birori ni byo bikora amateka nyuma.  Yagaragaje ko mu gihe gitaha azaganira ku mateka ya mbere y ubukoroni; uko u Rwanda rwabaye igihugu (Nation State), uko rwubatse iterambere ryarwo ni uko rwagiye rukura kugeza ruharitswe n abakoroni.
link1397: Assumption ni umunsi ukomeye ku bakirisitu, ukaba wizihizwa buri wa 15 Kanama buri mwaka. Assumption biva ku ijambo ry ikilatini  Assumptio  bisobanura kujyanwa/kuzamurwa. Ese uyu munsi uvuze iki mu Idini Gatolika? Buri mwaka taliki ya 15 Kanama, ni italiki ngarukamwaka kuri buri mukilisito Gatolika. Uyu munsi ufatwa nk ukomeye cyane aho baba bizihiza ijyanwa mu ijuru ry Umubyeyi Bikira Mariya. Uyu munsi wizihizwa hafi ku Isi hose, mu bihugu byinshi abaturage baba bishimye ndetse n ibigo byinshi bya Leta n ibyigenga biba byatanze ibiruhuko ku bakozi babyo. Hano mu Rwanda benshi baba biteze ko haza kugwa imvura bita iy umugisha, n ubwo hari n abandi bavuga ko iyi mvura yari isanzweho n iby amadini bitaraza mu Rwanda. Nk uko inyandiko zibyerekana, uyu munsi wizihizwa cyane na Kiliziya Gatolika, ariko ngo hari n andi madini y aba Orutodogisi (Orthodox) na Angilikani awizihiza. Nta gushidikanya uyu munsi benshi mu bawemera ndetse n abawizihiza, baba bizeye ko ari bwo Bikira Mariya (Mariya nyina wa Yesu/Yezu) yajyanwe mu ijuru. Ese Bibiliya ivuga iki kuri uyu munsi Muri Bibiliya nta hantu hagaragaza uburyo Bikira Mariya yagiye mu ijuru, gusa ibitabo bitandukanye by iyobokamana bya Kiliziya Gatolika bigaragaza ko Bikira Mariya yajyanwe mu ijuru n imbaraga z Imana nyuma yo kubaho mu buzima bwo ku Isi akabaho adacumura bityo bagasobanura ko yatsinze icyaha n urupfu. Hari abifashisha amasomo yo mu 1 Abakorinto 15:54 ndetse no mu Itangiriro 3:15 basobanura ibyo kujya mu ijuru kwa Bikira Mariya nyuma yo kurangiza ubuzima bwe bwa hano ku Isi. Ni nde watangije iki gikorwa cy izihizwa ry uyu munsi? Iyo bigeze ku ngingo zimwe mu nyandiko zerekana ko iyi myemerere ijyanye n ijyanwa mu ijuru rya Bikira Mariya yazanywe bwa mbere ku Isi na Papa Piyo XII, mu 1950 ashyiraho ihame ryo kwizihiza uyu munsi. Iki gihe Papa Piyo XII yagize ati:  Mu bushobozi bw umwami wacu Yezu Kirisitu, ari na we mwami w intumwa Petero na Pawulo, no mu bubasha bwanjye bwite, ntangaje ku mugaragaro iri teka ritagatifu ko umubiri wa Bikira Mariya n umwuka we byazamuwe mu ijuru nyuma y uko arangije ubuzima bwe bwa hano ku Isi.  Urujijo ruri muri iri hame ryavuzwe na Papa Piyo XII ntabwo ryasobanuye neza niba Bikira Mariya yarajyanwe mu ijuru abanje gupfa cyangwa niba yaragiye mu ijuru adapfuye. Ku bijyanye n iri jyanwa mu ijuru rya Bikiri Mariya benshi turabyizihiza ariko nta mushumba wa Kiliziya Gatolika n umwe wigeze avuga ko Bikira Mariya yabanje gupfa mbere yo kujyanwa mu ijuru, abakirisito Gatolika benshi bizera ko yajyanwe mu ijuru adapfuye. Ku rundi ruhande, bamwe mu bakirisito Gatolika bo mu Burengerazuba biganje muri Orthodox bemera ko Bikira Mariya yapfuye ariko nyuma yo gupfa akazuka hashize iminsi itatu akakirwa n ijuru nk uko byagenze ku muhungu we Yesu Kirisitu n ubwo hari n abahamya ko Bikira Mariya atigeze apfa. Hari inyandiko ivuga ko Kiliziya Gatolika ifata igice cya 12 cy Ibyahishuwe nk ibyanditswe bisobanura ijyanwa mu ijuru rya Bikira Mariya. Kujyanwa mu ijuru kwa Bikira Mariya hari abavuga ko ari impano yaturutse mu ijuru y uko yabaye nyina wa Yesu. Ndetse benshi bizera ko kujyanwa mu ijuru kwa Bikira Mariya bishimangira isezerano rivuga ko abakiranutsi bazajyanwa muri Paradizo ku iherezo ry ubuzima bwo mu Isi. Hirya no hino ku Isi abakirisitu benshi bizera ko ibara ry ubururu bw ikirere ari ryo ryagenewe kwambarwa kuri uyu munsi kuko rifitanye isano n ijuru ndetse no kwera n ukuri. Hari inkuru zivuga ko mu bihe byo hambere hari abizihizaga uyu munsi bakora ikimenyetso cyo kujugunya ibiceri (amafaranga) mu mihanda babinyujije mu madirishya y inzugi, mu rwego rwo kwerekana uburumbuke mu by ubukungu. Uyu munsi wa none, benshi mu bagerageza kwizihiza uyu munsi bakora ibimenyetso byo kubaha Bikira Mariya babikorera imbere y amashusho y uyu mubyeyi wa Yezu. Ibimenyetso bakora byiganjemo imivugo yo kumusingiza n indirimbo zo kumuhimbaza ndetse n amasengesho yahimbiwe uyu mubyeyi. Ku munsi wa 15 Kanama buri mwaka, imbaga  y abakirisitu Gatolika bo mu Rwanda ndetse n abandi baba baturutse hirya no hino ku Isi baba bateraniye i Kibeho mu Karere ka Nyaruguru mu Majyepfo y u Rwanda ku butaka butagatifu kubera ibijyanye n amabonekerwa yahabereye hagati ya 1981 na 1982.
link1398: Abanyarwanda n inshuti z u Rwanda, bategerezanyije amatsiko menshi, itariki ya 11 Kanama 2024, umunsi Perezida Paul Kagame azarahirira kongera kuyobora u Rwanda muri manda y imyaka itanu iri imbere. Ni umunsi udasanzwe muri politiki y Igihugu, kuko ni bwo uwatowe n abaturage aba agiye kubasezeranya ko azarinda Itegeko Nshinga, azaharanira icyabagirira akamaro cyose, akarinda ubusugire bw Igihugu, agakorana umurava inshingano ze n ibindi. Prof Sam Rugege, wigeze kuba Perezida w Urukiko rw Ikirenga mu gihe cy imyaka umunani, ni we wakiriye indahiro ya Perezida Kagame mu 2017. Mu kiganiro yagiranye na RBA yasobanuye ibikubiye mu ndahiro ya Perezida wa Repubulika. Ati  Ibikubiye mu ndahiro by ingenzi, harimo kudahemukira Repubulika y u Rwanda nk abandi bayobozi bose, agomba gukurikiza Itegeko Nshinga n andi mategeko kandi akarinda Itegeko Nshinga. Ni ukuvuga ko ni we muyobozi mukuru agomba kubona ko nta wishe Itegeko Nshinga.  Yakomeje agira ati  Ikindi ni ubumwe bw Abanyarwanda, cyane turebye aho tuvuye nk igihugu byari ngombwa gushyira mu Itegeko Nshinga ko dushyize imbere ubumwe bw Abanyarwanda. Ikindi agomba gushyira imbere inyungu z Abanyarwanda bose, agakora ibibafitiye akamaro.  Prof Rugege yavuze ko umuhango w irahira haba kuri Perezida n abandi bayobozi, usobanuye ikintu kinini kuko ari igihango urahira aba agiranye n Abanyarwanda. Ati  Uwo muhango ufite igisobanuro cy uko umuyobozi, itegeko riteganya ko bagomba kurahira mbere yo gutangira imirimo yabo. Ikigamije ni uko urahira, agomba kugaragaza ko yumva neza uburemere bw inshingano ahawe, kandi akemeza Abanyarwanda, akabasezeranya ko izo nshingano azazikora neza, agakorana umurava kugira ngo anazirenze.   Ni yo mpamvu abantu bagomba kurahira, kwiyemeza no kugaragariza abo bazayobora ko ibyo bavuga babyiyemeza kandi inshingano bahawe bazazikora neza.  Prof Rugege yavuze ko Perezida wa Repubulika iyo amaze kurahira hari ibirango by Igihugu ahabwa birimo Itegeko Nshinga, Ibendera ry Igihugu, Ikirangantego cy Igihugu n Inkota n Ingabo. Ati  Icya mbere, Itegeko Nshinga ni ryo tegeko risumba andi mu gihugu, buri wese agomba kurikurikiza harimo na perezida. Igikorwa kinyuranyije n Itegeko Nshinga ntabwo kiba gifite agaciro, agomba kumenya ibikubiye mu Itegeko Nshinga, bikamuyobora, uko ayobora Igihugu.  Prof Rugenge kandi yasobanuye byinshi abantu bibaza ku mpamvu hari ibihugu bitandukanye, usanga abakuru babyo, iyo barahira baba bafashe kuri Bibiliya cyangwa Quran. Ati  Mu Rwanda, icya mbere ntabwo bisabwa n itegeko, Igihugu cy u Rwanda ntabwo gishingiye ku idini, n ubwo hemewe amadini, nta dini rifite ububasha bwo kuba ryayobora imikorere y Igihugu.  Umuhango w irahira rya Perezida wa Repubulika watowe, Paul Kagame uteganyijwe kuri iki Cyumweru tariki 11 Kanama 2024, aho uzitabirwa n Abanyarwanda bose ndetse n abatumiwe bahagarariye ibihugu bitandukanye byo hirya no hino ku Isi.
link1399: Inzobere mu bworozi bw ingurube zivuga ko abantu bakwiye guhindura imyumvire ku buryo bafata ingurube, kuko ari itungo rigira isuku mu gihe ryafashwe neza kandi rinatanga umusaruro mwiza. Shirimpumu Jean Claude, Umuyobozi w Ishyirahamwe ry Abarozi b Ingurube mu Rwanda, akaba amaze imyaka isaga 15 yorora ingurube. Kuri uyu wa Kabiri tariki ya 6 Kanama 2024, yabwiye Radio Rwanda ko kugira ngo inyama y ingurube itange umusaruro mwiza, bituruka ku buryo yorowe n uko ibagwa. Yavuze ko inyama y ingurube nta mwihariko igira ugereranyije n izindi nyama z andi matungo. Shirimpumu asobanura ko ubushakashatsi bugaragaza ko ingurube ifite inyama zitegurwa mu buryo burenze inshuro 10, kandi igatanga inyama nziza, ikunzwe ku Isi. Ati:  Inyama y ingurube nta mwihariko udasanzwe, ifite ku zindi buriya, inyama y inka cyangwa iy inkoko itetswe nabi yagira ingaruka ku muntu uyiriye.  Kenshi abantu bafata ingurube nk itungo rigira umwanda kandi bamwe bakanga kuyirya kubera iyo mpamvu. Shirimpumu ati:  Ririya tungo barimenye nabi, buriya ni inyamaswa igira isuku yo ubwayo, birya byo kwivuruguta ni uburyo iba ibayeho. Ni itungo rifite gahunda aho uryororeye rigira aho ryituma, aho riryama, aho ririra, ku buryo rigomba guhora ricyeye.  Iyo mpuguke mu bworozi bw ingurube ivuga ko kugira ngo ingurube ibe nziza kandi n inyama itanga zibe zujuje ubuziranenge, bituruka no ku biryo yahawe, agashimangira ko iryo tungo ritagenewe kurya umwanda n ibindi bisigazwa, uko ubwabyo bigira ingaruka ku mubiri wayo bityo igatanga inyama zitari nziza. Ati:  Dushishikariza abantu kugaburira ingurube indyo yuzuye yateguwe neza, cyane cyane yavuye no mu nganda kuko dufite inganda zikora ibiryo by amatungo.  Yongeyeho ati:  Rigomba kuba heza mu kuryubakira, nturishyira ahantu rihura n umwanda. Hiyongeraho rero uburyo turifata rirakingirwa riravurwa, rigakorerwa n isuku. Ibyo byonyine byagombye guha icyizere ugiye kurirya ko itungo tworoye rijyanwa ku isoko rifite ubuziranenge.  Yavuze ko abantu bakwiye guhindura imyumvire, bakita kuri iryo tungo, hanyuma n abaribaga bakaribaga neza, cyane ko na Leta ishishikariza abantu kurya inyama yabanje kunyuzwa mu byuma bikonjesha (Firigo), n ingurube zikwiye kubagwa neza inyama zikabungabungwa kugira ngo zizagirire umuntu akamaro. Abahanga mu bworozi bavuga ko mu matungo yose yororerwa mu rugo, ingurube ari ryo tungo ribyazwa umusaruro utubutse, ibyo iba yariye kurusha ayandi matungo, kubera ko uko irya ari na ko yiyongera ibiro byinshi kandi vuba; ni ukuvuga ko ibiryo byose iriye biyiyoboka. Ingurube irya ibiryo byose uyihaye birimo ibyo mu gikoni, ibiryo bikomoka ku bikatsi, ibituruka ku mavuta, ku muceri, ku masukari, ku bworozi bw amafi kandi bikayigirira akamaro. Ibyo bishobora kuzuzwa n inyama, ibyatsi, ibinyampeke n imbuto. Ingurube imwe n ibibwana byayo bishobora kugera ku musaruro munini ku mwaka iyo ari ubwoko bwiza kandi zigaburirwa neza. Ingurube ishobora gutanga ibilo by inyama bingana n igihumbi na magana atandatu mu mwaka (kg 1,600). Ikigo cy Igihugu gishinzwe Iterambere ry Ubuhinzi n Ubworozi, (RAB), kivuga ko mu myaka nka 30 iri imbere, Abanyarwanda bazaba barya inyama z ingurube n iz inkoko kurusha uko barya iz inka cyangwa ihene. Umuyobozi Mukuru wungirije muri RAB ushinzwe ubworozi Dr. Solange Uwituze yigeze kubwira itangazamakuru ko guteza imbere ubworozi bw ingurube n inkoko ari ingenzi kubera ko aya matungo yororoka vuba kandi akaba yakororwa n abantu b ingeri nyinshi.
link1400: Inzobere mu mategeko ndetse n abashinzwe irangamimerere bavuga ko kuba mu itegeko rishya rigenga abantu n umuryango hariyongeremo ikindi cyiciro cy imicungire y umutungo, bizaha abantu ubwisanzure bwo guhitamo uburyo bifuza bwo gucunga umutungo wabo. Ibi batangira kubigiramo uruhare nyuma yo kuba bakoranye amasezerano yo kubana ku buryo bwemewe n amategeko. Mu micungire y umutungo w abashyingiranywe itegeko ryateganyaga uburyo butatu; ivangamutungo rusange, ivangamutungo muhahano n ivanguramutungo risesuye. Abashinzwe irangamimerere ku mirenge bavuga ko ku kigero kirenga 90% abashyingirwa bahitamo uburyo bw ivangamutungo rusange. Mu itegeko rishya rigenga abantu n umuryango hiyongeremo uburyo bwa Kane ari bwo imicungire y umutungo w abashyingiranywe ishingiye ku masezerano ategurwa n abashaka gushyingiranwa. Tom Mulisa, Inzobere mu mategeko akaba n umuyobozi w Umuryango ukora mu bijyanye n uburenganzira bwa muntu bwite, yabwiye RBA bimwe mu byo abahitamo mu micungire y umutungo w abashyingiranywe ishingiye ku masezerano bashyira mu nyandiko zabo. Yagize ati:  Mushobora guhitamo mukavuga muti tugiye kubana ariko mu gihe tutakiriho imitungo yacu yegukanwe n abana kubera ko ubundi hari uburyo abantu bazungurwamo, abana n ababyeyi. Mushobora no kuvuga muti turasezeranye ariko imyenda mfite iwacu ntijye mu byo twumvikanye kubera ko burya iyo muvanze umutungo muvanga ibyo muzunguka mukavanga n imyenda. Ushobora kuvuga uti nubwo dusezeranye iyi mitungo mfite kubera barumuna banjye benshi bahari, iy iwacu mu rugo ntirimo. Twumvikanye ko tugiye kumvikana kuri iyi mitungo n iyo mpamvu hari ingingo yanashyizeho iby ingenzi bigomba kuba mu byo mwumvikana.  Itegeko kandi rigaragaza uruhare rwa buri umwe muri uwo mutungo n inkurikizi zabaho mu gihe haramutse hagize uwitaba Imana. Rinagaragaza uwakwita ku bana mu gihe bari kumwe n igihe batari kumwe, imyenda ya mbere yo kubana na nyuma yo kubana ndetse n uko byagenda ubutane buramutse bubayeho. Bamwe mu bashinzwe irangamimerere mu Mirenge yo mu Mujyi wa Kigali, bagira inama abagiye gushakana kumva agaciro k isezerano bagiranye. Shema Jonas, Umunyamabanga Nshingwabikorwa w Umurenge wa Jabana mu Karere ka Gasabo, yavuze ko amakimbirane menshi ashingiye ku mitungo yabonaga nta bwinyagamburiro buhagije buhari ndetse n inama zashingirwaho kugira ngo bafashe abashyingiranywe kubana neza mu mutungo bashakanye. Ati:  Aho kugira ngo umutungo ubafashe kubaho neza ugasanga ubaye intandaro yo kuba babanye nabi habe gutandukana ndetse no kwicana.  Akomeza avuga ati:  Aya mahitamo arimo aragutse cyane, arafasha abantu kugira ibyo bumvikana mu muryango bitabazanye mu makimbirane kuko n ubundi amategeko aza ari ugufasha gukemura amakimbirane avutse mu bantu. Iteka abantu bashakana kubera ko bifuzanya. Abantu bakwiye gukomera kuko buri wese yifuza mugenzi we akamubera igisubizo ntamubere ikibazo.  Murekatete Patricie, Umunyamabanga Nshingwabikorwa w Umurenge wa Nyarugenge, avuga ko gushaka imitungo ukayibona ari byiza ariko kuyibanamo neza bikaruta ibindi byose. Ati:  Ku bijyanye n imitungo usanga abantu batabyumva kimwe kandi bakirengagiza ko imitungo izabafasha muri uru rugendo baba bagiyemo rwo kubana kuko iyo bitabye Imana barayisiga ikaribwa n abandi cyangwa igakoreshwa n abandi. Niyo mpamvu igihe cyose tubigisha, tubasobanurira yuko imitungo ari izabafasha.  Ndikumukiza Barnabe na Nishimwe Aline bitegura gusezerana imbere y amategeko mu Murenge wa Kinyinya mu Karere ka Gasabo, bavuga ko bamaze guhitamo uburyo bwo gucunga umutungo w urugo rwabo. Ndikumukiza yagize ati:  Uburyo twahisemo ni ukuvanga umutungo mu buryo rusange. Impamvu twabihisemo, twabiganiriyeho dusanga ni ngombwa kuko turizeranye 100%.  Mu mpinduka zindi zigaragara mu itegeko rishya rigenga abantu n umuryango harimo ko abasezeranye imbere y amategeko batazongera kubikora bafashe ku ibendera ry igihugu. Ikindi nuko uburyo abashyingiranywe bahisemo bijyanye no gucunga umutungo bitazongera gutangazwa mu ruhame mu gihe cyo gusezerana ahubwo bizaba ari ibanga ryabo. Itegeko rishya rigenga abantu n umuryango ryo muri uyu mwaka wa 2024 rije risimbura iryo muri 2016.
link1401: Buri wa 5 wa mbere w ukwezi kwa Kanama, Abanyarwanda bizihiza umunsi w umuganura, abakuze bavuga ko kwizihiza umuhango w umuganura ari ugusigasira umurage w u Rwanda, bitewe nuko ukubiyemo indangagaciro z umuco nyarwanda. Umunsi w Umuganura urizihizwa kuri uyu wa Gatanu tariki ya 2 Kanama 2024 mu Karere ka Kayonza, ufite insanganyamatsiko igira iti  Umuganura, isoko y ubumwe n ishingiro ryo kwigira.  Inzira y umuganura ni imwe mu Nzira 18 zari zigize inzira z ubwiru mu Rwanda mu gihe cy ingoma ya cyami. Inzira y umuganura yakorwagamo imihango buri mwaka yari igamije gufasha Abanyarwanda kweza imyaka myinshi igihugu kikagira uburumbuke. Ni umuhango waheraga ibwami Umwami agatanga umuganura bagasangira bishimira umusaruro igihugu cyejeje, abari bawushinzwe bitwaga Abiru. Wari ufite intego yo kwibutsa Abanyarwanda ko bakwiye kuzirikana ko basangiye igihugu kimwe, umuco umwe n indangagaciro zimwe. Umuganura wizihizwaga ku mwero w amasaka by umwihariko wakorerwaga ku mbuto za Gihanga ari zo amasaka, uburo, inzuzi n isogi. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Inzira y umuganura ni imwe muri 18 zari zigize inzira z ubwiru mu Rwanda mu gihe cy ingoma ya cyami. Inzira z ubwiru zarimo iz ubukungu, iz umutekano w igihugu n inzira zo gukomeza ubwami. Zari zigizwe kandi n urusobe rw imihango n imigenzo bifite amategeko agena uko bikorwa mu bihe runaka. Uyu muhango waheraga ibwami, Umwami agatanga umuganura bagasangira bishimira umusaruro igihugu cyejeje. Kuganura kwari ugusubira ku isoko nk Abanyarwanda, abaturage bakiyibutsa ko bahuje gakondo n ibyiza byayo Imana yabahaye, bakayishimira. Ku rwego rw igihugu Umuganura wayoborwaga n Umwami afatanyije n abanyamihango babugenewe mu gihe ku rwego rw umuryango, umukuru wawo ari we wayoboraga iyo mihango yawizihizanyaga n abawugize bashimira Imana ibyiza yabahaye.Ku rwego rw umuryango, . Imihango y i bwami yari iyo guhuza Imana n Igihugu, bagahuza ibikorwa by idini n imigenzo gakondo hamwe n imirimo y ubuhinzi n ubworozi. Umuganura wizihizwaga ku mwero w amasaka. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Baganuzaga Umwami amata, amasaka n izindi mbuto nkuru ari zo uburo, inzuzi n isogi ariko bakongeraho n ibindi byose byabaga byeze muri icyo gihe. Umwami yafataga umwuko agatangiza umuhango wo kuvugira umutsima rubanda baje kuganura, akawuvuga apfukamye yerekana icyubahiro aha abo ayobora ndetse n Igihugu. Nyuma y umuhango wo kuganura hakurikiragaho ibirori by Umuganura byasozwaga n igitaramo cy imihigo. Muri ibyo birori, Umwami yamurikirwaga umusaruro unyuranye w Abanyarwanda bavuye impande zose z Igihugu, hakaba amarushanwa y indashyikirwa. Kuri uwo munsi kandi, imiryango nayo yarateranaga maze umutware w umuryango akayobora imihango n ibirori byayikurikiraga. Amateka y umunsi w Umuganura Umuganura watangiye kwizihizwa mu kinyejana cya cyenda, hanyuma wongera guhabwa imbaraga n Umwami Ruganzu II Ndoli (1510-1543) ubwo yabohoraga u Rwanda nyuma y imyaka irenga 10 ruri mu maboko y abanyamahanga (Abanyabungo). Waje kugirwa ihame ridakuka mu kinyejana cya 16 ubwo Umwami Ruganzu II Ndoli yabohoraga u Rwanda rwari rwarigaruriwe nyuma y amacakubiri yatumye Umwami Ndahiro Cyamatare yicwa n ababisha n ingoma yarwo, Rwoga, ikanyagwa n abanyamahanga. Umuganura wabanzirizwaga n icyunamo cya Gicurasi aho Abanyarwanda bibukaga urupfu rwa Cyamatare, hagakurikiraho ibirori bya Kamena bishimira ko habonetse Umutabazi, noneho bigasozwa no kwizihiza Umuganura bashimira Imana ko basubiranye igihugu n ubumwe bw Abanyarwanda. Cyari ikintu gikomeye bagombaga guhora bazirikana ngo batazongera guteshuka kuri iryo hame shingiro ry uko bahuje byose: Inkomoko imwe, igihugu kimwe, amahame-remezo gishingiyeho n indangagaciro zigize umuco. Umuganura wambuwe agaciro aho abakoloni bageze mu Rwanda. Kubera ko intwaro yabo yari amacakubiri, bihutiye guca umuco Nyarwanda wahuzaga Abanyarwanda, bityo baca Umuganura wabibutsaga umuco bahuriyeho ndetse n Umwiru mukuru ushinzwe Umuganura Gashamura bamucira i Burundi mu 1925. Umuganura waje kongera kwizihizwa buri mwaka muri za mirongo inani, ariko nabwo hagamijwe guha agaciro umusaruro w ubuhinzi. Huro muri Gakenke ni ho hategurirwaga Umuganura Umusozi wa Huro uherereye mu Murenge wa Muhondo mu Karere ka Gakenke uzwi mu mitegurire y Umuganura. Ni ho hategurirwaga umuganura ndetse Gihanga Ngomijana awutangiza yabikomoye ku bahatuye. Mu kinyejana cya 16 ubwo Ruganzu II Ndoli yari aturutse i Karagwe nyuma y aho igihugu cyari cyarigaruriwe n Abanyoro n Abanyabungo, yifashishije ab i Huro mu guha imbaraga Umuganura. Mu mateka y u Rwanda, ku munsi w Umuganura ni bwo Umwami yagombaga gusangira na rubanda bishimira umusaruro babaga bagezeho. Uko byagendaga mu muco ku munsi w Umuganura, abasaza bahuriraga hamwe bakaganura bakanywa amarwa, abakecuru bagateka umutsima n ibishyimbo, bakagaburira abana bakabaha n amata bakanywa. Umuganura uhuza abaturage n abayobozi bagasabana bishimira umusaruro wagezweho. Nubwo ukomoka mu bihe by Abami ariko nyuma ya Jenoside yakorewe Abatutsi ntiwari mu minsi yizihizwa cyane mu gihugu. Umuganura wagiraga n undi mumaro wo kuzirikana umwami nka Nyir uburumbuke bakamutura urutete rw imyaka yeze. Uyu muhango wakomeje gukorwa no mu yindi myaka yakurikiye ubutegetsi bwa cyami. Wasigaye ukorwa mu rwego rwo kwishimira umusaruro, Abanyarwanda bagahurira mu ngo z abakungu bagasangira ibyo kurya bakanywa n inzoga. Uko umuganura wizihizwa ubu Umuganura ni Umuhango ukomeye mu mateka y u Rwanda rwo hambere ari nacyo cyatumye Leta y u Rwanda iwugarura ndetse ikawushyiriraho itegeko riwuha imbaraga zituma wizihizwa mu gihugu hose. Ni umwanya wo kongera kwibuka ibyo Abanyarwanda bahuriyeho nk igihugu, umuco karande, inkomoko n ibindi. Umuganura ufatwa nk umunsi ukomeye ku Banyarwanda wo kwishimira ibyagezweho, kwisuzuma no kureba ibitaragenze neza, guhigira imyaka itaha n ubusabane bw abayobozi n abayoborwa. Uyu munsi wizihizwa hamurikwa bimwe mu bikorwa by ubuhinzi, ubworozi n ubukorikori. Kuganura ubu bifite igisobanuro cyo gusangira ku byavuye ku musaruro wejejwe mu gihugu hose. Kwizihiza Umuganura byarenze imbibi zo kwita ku musaruro w ubuhinzi n ubworozi gusa ahubwo byanageze mu nzego zireba ubuzima n iterambere by Abanyarwanda mu kugaragaza urugendo rw Abanyarwanda rwo kwigira no kwibohora nyako. Umuganura wizihizwa hishimirwa umusaruro wagezweho mu nzego zitandukanye zirimo ubuzima, ubukerarugendo ikoranabuhanga, inganda, uburezi, ubucuruzi n ibindi.
link1402: Mu rwego rwo kunoza imitangire ya serivisi zirebana no gukumira no kuvura indwara, kuvugurura icyororo no kwita ku mibereho myiza y amatungo kandi hagamijwe kunganira abakora umwuga w ubuvuzi bw amatungo bikorera kuzuza neza inshingano bafasha aborozi kwita ku matungo ndetse n ubuzima bwayo bukarushaho kubungabungwa.
link1403: Umunyemari ukora ibijyanye n ubwubatsi bw imihanda ndetse akaba azwi cyane nk umusesenguzi ku ngingo zitandukanye zirimo na Politiki Sadate Munyakazi, yagaragaje isano iri hagati y Abikorera na Politiki. Yavuze ko abenshi babona Abikorera nk abakwiye kubara amafaranga gusa ariko ngo ntibabatekereze nk abantu bashobora kugira uruhare mu bibakorerwa. Munyakazi yabigarutseho kuri uyu wa Gatatu tariki 24 Nyakanga 2024, mu kiganiro  Zinduka  gitambuka kuri Radio Dix. Ushobora kutaba umunyamwuga muri Politiki cyangwa ngo ushinge ishyaka ariko ngo ntibyabuza uwikorera gukurikirana imibereho, imiyoborere, imitekerereze n iterambere ry igihugu. Ati:  Abikorera rero ahantu duhurira na Politiki icya mbere ni uko turi abenegihugu icya Kabiri tugira uruhare mu iterambere ry igihugu. Ntabwo wagira uruhare mu iterambere ry igihugu utazi imiyoborere yacyo, utazi icyekerezo cy igihugu, utazi amategeko y igihugu, utagira n uruhare mu gutoresha cyangwa mu gutora abazayobora cya gihugu.  Munyakazi yavuze ko umuntu wese by umwihariko uwikorera aba agomba kugira uruhare mu gushyiraho uzamuyobora kugira ngo amugeze ku iterambere. Avuga ko Abikorera bagomba kugira uruhare rukomeye mu iterambere ry igihugu ndetse no gushyiraho umuyobozi uzakomeza gushyiraho rya terambere. Agira ati:  Ushobora gutora umuntu ejo ugasanga ibyo mwakoraga, ubucuruzi mwakoraga, amahirwe yari ahari birasenyutse kandi mwari mufite ububasha cyangwa uburenganzira bwo gushyiraho ubuyobozi buzakomeza guteza imbere igihugu.  Yavuze ko nyuma yo kurwana intamba yo kugarura ubumwe mu banyarwanda, hakurikiyeho urugamba rwo gutera imbere ari na yo Abikorera n Abanyarwanda muri rusange barimo kurwana. Akomeza agira ati:  Iyo ntamabara yo gutera imbere, nta na hamwe ku Isi ikorwa na Leta gusa ahubwo ikorwa na Leta ishyiraho imirongo migari, ishyiraho amategeko meza, ishyiraho uburenganzira kuri bose ariko abayirwana ni twebwe Abikorera.  Umunyemari Sadate Munyakazi yavuze ko mu kinyejana cya 18 (Si cle de Lumi re) aribwo havutse Abikorera ari nabo bafashije Uburayi mubona ubu gutera imbere. Iryo terambere rishingira cyane ku rwego rw Abikorera. Umukozi wa Leta afite uruhare rwe mu guteza imbere igihugu ariko mu bijyanye n ubukungu, ibyo bikorwa n Abikorera. Ni yo mpamvu Chairman w Umuryango FPR-Inkotanyi, Paul Kagame, Abanyarwanda bitoreye, usanga avuga ubumwe, Demokarasi n Amajyambere. Ati:  Iyo umaze kugira ubumwe ari nabwo twarwaniye, igihugu kikabohoka abantu bakajya hamwe ndetse na RPF yari intego yayo ya mbere, igikurikiraho ni uguteza imbere abantu.  Munyakazi yavuze ko umuturage, Uwikorera kugeza ku bayobozi banyuranye, bose bakorera hamwe kugira ngo bateze imbere igihugu cyabo ari narwo rugamba barimo.
link1404: Vanessa Umuhoza Gashumba w imyaka 28, ni umwe mu batorewe guhagararira urubyiruko mu Nteko Ishinga Amategeko tariki ya 16 Nyakanga 2024. Umuhoza n ubwo yatorewe kuba Umudepite we yakuze yiyumvamo kuzaba Umuganga w inzobere uvura abasirikare. Umuhoza yavutse mu 1996, akaba afite impamyabumenyi y icyiciro cya gatatu cya kaminuza mu bijyanye n Ikoranabuhanga n isakazamakuru (Information Technology), yakuye muri Kaminuza ya Kigali (UoK) mu 2024, afite kandi impamyabumenyi y icyiciro cya kabiri mu bumenyi bwa Mudosobwa mu by ubucuruzi (Business Computing) yakuye muri kaminuza ya Ndejje mu gihugu cya Uganda mu 2019. Mbere y uko yinjira muri kaminuza, Umuhoza yari yararangije kwiga amashuri yisumbuye muri Green Hills Academy. Mu buzima bwe busanzwe avuga ko akunze kuba ari kumwe n umuryango we. Uko Umuhoza yatangiye kwiyumvamo kuba umuyobozi Mu kiganiro yagiranye na The New Times, Umuhoza yavuze ko yakuze yiyumvamo kuzaba umuganga w inzobere watojwe kuvura abasirikare. Icyakora uko yagendaga akura, yatangiye kwiyumvamo kuzaba umuyobozi, maze agenda akora imirimo y ubukorerabushake, bituma atangira kwigirira icyizere ndetse bimwongerera ubumenyi mu bijyanye n imiyoborere. Mu 2021, Umuhoza yabaye umwe mu bagize Inama y Igihugu y Urubyiruko, aho ahamya ko byamubereye inkingi ikomeye yo kwinjira mu nzego z ubuyobozi. Ati:  Icyo nshyize imbere ni ukuvuganira urubyiruko rukongererwa ubushobozi no guzamura iterambere ry abaturage.  Umuhoza yabaye Umunyamabanga w Inama y Urubyiruko mu Karere ka Kicukiro. Icyo gihe kandi yari umukozi ku rwego rw akarere, w Umuryango AJPRODHO-Jijukirwa. Uyu ukaba umuryango utari uwa Leta wita ku burenganzira bwa muntu, ubujyanama, no guharanira iterambere ry abagore n urubyiruko. Umuhoza yavuze ko Perezida Kagame ari we wamubereye icyitegererezo bituma yiyumvamo na we kuba umuyobozi. Ati:  Ahora azirikana guteza imbere urubyiruko, kandi icyerekezo n ubuyobozi bwe ni byo bimaze guteza imbere u Rwanda.  Yongeyeho ati:  Kuba Perezida Kagame yaratinyuye urubyiruko bakemererwa kujya mu nzego zifata ibyemezo ndetse na bo bakagira uruhare mu guteza imbere igihugu, ni ibyo kwigiraho mu by ukuri.  Imishinga y Umuhoza nyuma yo gutorwa Mu migabo n imigambi ye ubwo yiyamamazaga nk umukandida Depite, ubu wamaze gutorwa, yavuze ko ashaka guteza imbere ibijyanye no guhanga ibishya hisunzwe ikoranabuhanga, no gufasha urubyiruko kwihangira imirimo. Yagize ati:  Harimo gufasha ibigo by imyuga n ubumenyi ngiro no guteza imbere urwego rw ikoranabuhanga mu mashuri, by umwihariko amasomo yo gukoresha robo, gukoresha ubwenge buhangano, n ay ubumenyi, ikoranabuhanga, ubwubatsi bugezweho, n imibare  Uyu Mudepite mushya uhagarariye urubyiruko ahamya ko izi gahunda zose ziteganyirijwe urubyiruko zigamije kurwubakamo ubushobozi bwo gutuma rubasha guhangana ku isoko ry umurimo, kugira umuco wo guhanga ibishya, no guhanga imirimo. Umuhoza yashimangiye ko urubyiruko rufite akamaro gakomeye mu kuzamura ubukungu, guteza imbere imibereho y abaturage, kwimakaza imiyoborere myiza ndetse no gutanga ubutabera. Umuhoza ati:  Kugira ngo dukomeze gusigasira imiyoborere myiza y igihugu cyacu, tugomba gushyira hamwe ngo dukomeze iterambere turwanya igishobora kurihungabanya, kandi ibyo bizafasha ababyiruka b ejo hazaza  Umuhoza kandi avuga ko afite intego yo gukomeza gushishikariza urubyiruko gukunda igihugu yaba ku baba mu Rwanda cyangwa hanze yarwo. Avuga ko intego yihaye yizeye kuzazigeraho, kubera ko urubyiruko rufite ubumenyi ndetse bafatanya mu gushyira mu bikorwa gahunda zo kwihutisha iterambere igihugu cyihaye. Ati:  Turi muri gahunda yo gushyigikira gahunda z igihugu zishingiye ku iganamigambi, kandi natwe badushyizemo ngo dutange umusanzu wacu mu iterambere.  Umuhoza yabwiye urubyiruko ko ibyo rukora ruzabishimirwa ari uko na rwo rugaragaje impinduka mu iterambere ndetse rukihatira gushakira umuti ibibazo bihari. Yavuze ko ibikorwa by urubyiruko bijyanye no guhanga ibishya, ndetse no gukomeza guhatana ari umusanzu ntagereranywa mu guteza imbere sosiyete, kandi agahamya ko ejo hazaza, hari iterambere ryiza kandi rigera kuri bose.
link1405: Abatuye mu Mirenge itandukanye yo mu Karere ka Ngoma, mu Burasirazuba bw u Rwanda, barashima Ikigo gikora ubworozi bwa kijyambere bw inkoko zitera amagi (Agribusiness Solution/ ABUSOL Ltd) cyabafashije gukura abana babo mu mirire mibi kikaboroza inkoko zitera amagi. Icyo kigo cyiyemeje gufasha Leta y u Rwanda guhangana n imirire mibi n igwingira binyuze mu gushishikariza abaturage kwita ku ifunguro ry amagi n inkoko mu buryo butanga umusaruro. Ku wa 14 Gashyantare 2024, ABUSOL yatangije ubukangurambaga bwo kurya amagi no korora inkoko kinyamwuga mu Karere ka Ngoma, ariko ibikorwa byayo bikomeje kwaguka mu gihugu hose. Abaturage batuye mu Mirenge ya Murama, Remera n ahandi mu Karere ka Ngoma, bishimiye korozwa inkoko ndetse begerezwa iguriro ry amagi (kiosk), bakaba bafite icyizere ko abana babo batazongera kuzahazwa n imirire mibi. Niyombaza Anne Marie wo mu Murenge wa Murama, ni umwe mu babyeyi bafite abana bari mu mirire mibi, wagize ati:  Mfite umwana ndera mbereye nyina wabo ariko twagerageje kumuha buri kimwe cyose biranga araremba aguma mu mirire mibi. Uyu mwana yamaze imyaka hafi ine atagenda, no gukambakamba bikanga, rero ubu nshimishijwe n uko ngiye korora inkoko kandi batwigishije akamaro k amagi nzajya nyamuha ndebe ko yagira ubuzima bwiza.  Maniragena Florence wo mu Murenge wa Remera, na we ati:  Izi nkoko zigiye gutuma nzajya mpa abana banjye amagi, bakava mu mirire mibi bakaba abana beza nk abandi. Ndashimira ubuyobozi bwa ABUSOL Ltd bwatwitayeho.  Musabyimana Jean Baptiste. Umuyobozi Mukuru w Ikigo ABUSOL Ltd cyorora inkoko zitera amagi kikanayagemura mu Rwanda ndetse no hanze yarwo, avuga ko kugeza ubu bamaze guhindura ubuzima bw imiryango irenga 100 bayiha ubufasha bukura abana mu mirire mibi. Ati:  Uyu munsi tworoje imiryango 15, buri mezi atatu tworoza hafi imiryango 10, ndumva tumaze guha imiryango irenga 100. Dufite imiryango itatu twishingiye iza gufata amagi buri munsi ahantu dukorera. Turasaba ababyeyi kumva akamaro ko kugaburira umwana amagi kuko bituma ubwonko bw umwana bukora neza.  Avuga ko amagi ari byo biribwa bikomoka ku matungo bihendutse kurusha ibindi, agasaba abantu guhindura imyumvire yo kwiyumvisha ko amagi ari ay abazungu. Kugeza ubu ABUSOL Ltd imaze gufungura amashami y ubucuruzi bw amagi mu bice bitandukanye by Igihugu, harimo ayo mu duce tugize Akarere ka Ngoma mu Mujyi n i Rukumberi. Mu Mujyi wa Kigali ayo mashami aboneka i Nyamirambo na Nyabugogo mu Karere ka Nyarugenge no ku Gisozi mu Karere ka Gasabo, mu Majyepfo ishami rikaba riri mu Karere ka Muhanga ndetse bagiye no gufungura i Karongi , Musanze na Rubavu. Biteganyijwe ko n andi mashami azafungurwa mu tundi Turere tw u Rwanda turimo Huye, Nyanza, Ngororero n ahandi. Ikindi ni uko ABUSOL LTD ikomeje gutegura uburyo bugezweho bwo kugemura amagi, aho umuntu azajya ayatumiza yamugeraho akishyura akoresheje ikoranabuhanga. Musabyimana Jean Batiste yongeyeho ko ABUSOL LTD yatangiranye abakozi batanu gusa ariko kugeza ubu bamaze gutanga akazi ku barenga ijana, kandi bigikomeza. Ati:  ABUSOL yatangiranye abakozi 5 ariko ubu igeze ku 150 barimo 120 bahoraho ndetse na 30 ba nyakabyizi, twafashije  aborozi  bari baracitse intege bagera kuri 60 kubisubiramo, ubu ni aborozi bakomeye kandi na bo bafite abakozi bahaye akazi.  Umuyobozi wungirije w Akarere ka Ngoma ushinzwe iterambere ry ubukungu Mapambano Nyiridandi Cyriaque, avuga ko igikorwa cya ABUSOL cyo koroza abaturage no kubakangurira kurya amagi cyuzuzanya n ubuyobozi bw Akarere kuko kizatuma gahunda yo kwihaza mu mirire igerwaho vuba kandi byoroshye. Ati:  Turasaba abaturage kubyaza aya mahirwe ABUSOL Ltd ibazaniye basobanukirwa ibyiza byo gukoresha amagi ku ifunguro ryabo rya buri munsi, kuko ubushakashatsi bwagaragaje ko umwana ufite ikibazo cy imiririre iyo agaburiwe amagi akira vuba akarushaho gukura mu bwonko.  Icyo gikorwa cy ubukangurambaga bwo kurya amagi cyabimburiwe no gusura ibiraro by inkoko za kijyambere byubatswe na ABUSOL kuri site ya Gahima mu Murenge wa Kibungo. Ibyo biraro byororewemo inkoko zisaga 10 000 aho abafatanyabikorwa mu bworozi bw inkoko barimo Orora Wihaze n abandi beretswe ibyiciro bitandukanye by imishwi y inkoko irererwamo mbere yo gukura ikagera ku kigero cy inkoko zibirwano zitegura gutera amagi. Amagi ya ABUSOL Ltd yujuje ubuziranenge Amagi ya ABUSOL yujuje uburemere buhagije, kuko apima amagarama hagati y amagarama 62-70, mu gihe amagi asanzwe aba yujuje amagarama 50. Musabyimana Jean Baptiste aboneraho gusaba Abanyarwanda ko icyabafasha kurinda abana igwingira, ari ugufata ibikomoka ku matungo birimo amagi cyane ko atuma ubwonko bwabo bukura neza. Aya magi apimwa buri cyumweru ngo harebwe ko nta kibazo afite, kandi mu Karere ka Ngoma aza ku isonga. Ikindi ni uko mu 2017 amagi y ABUSOL LTD  yitabiriye amarushanwa y amagi yujuje ubuziranenge mu Bwongereza ahiga ayandi. Ni mu gihe ABUSOL Ltd yatangiye gushyira itafari ryayo mu mwuga w ubworozi bw inkoko mu mwaka wa 2016, aho byari urugendo rukomeye kuko batangiranye inkoko ibihumbi 10 gusa. Uyu munsi bafite inkoko zisaga 100,000 zose zitera amagi n izindi 30,000 ziba zirerwa kugira ngo zisimbure izishaje cyangwa zihabwe abashaka korora ariko bahereye ku nkoko ziteguye gutera. ABUSOL LTD ishishikariza abantu bashaka kujya mu bworozi bw inkoko zitera amagi guhera ku nkoko ziteguye gutera kandi zarezwe neza aho guhera ku mushwi w umunsi umwe kuko aborozi benshi bahahombera. Ni yo mpamvu ABUSOL Ltd yatangije ubuvugizi bwo korora inkoko z ibirwano. Ikaba yiteguye guha ubishaka inkoko zarezwe neza kandi ziteguye gutera. Inkoko z ibirwano ntabwo ziba zikirwaragurika kandi zipfa ubusa byongeyeho ko zihita zitanga umusaruro mu gihe ufashwe umushwi w umunsi umwe utegereza amezi 6 yose atarabona umusaruro. Intego y ABUSOL Ltd ni uko umuntu wese wifuza ibirwano byiteguye gutera yajya abigezwaho byihuse bityo amagi akaboneka ari menshi mu Rwanda. Ni muri urwo rwego ikiraro kirererwamo izo nkoko kiri mu Karere ka Ngoma cyatanzweho arenga miliyoni 250 z amafaranga y u Rwanda harimo n ibikoresho. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Ati:  Abantu bakwiye korora neza inkoko, ntibazororere kuzigurisha ahubwo tubone amagi duhe imiryango yacu, amafaranga tuyatekereze nyuma. Turashishikariza cyane ababyeyi kujya bategurira abana babo ifunguro ririho igi. Kera abantu bavugaga ko amagi ari ay abazungu kuko batari bazi akamaro kayo. Byagaragaye ko amagi afite intungamubiri, turakangurira buri wese kurya amagi.  Yongeyeho ko ku bufatanye na Minisiteri y Ubuzima bifuza ko Umunyarwanda yabona igi nibura rimwe ku munsi. Imibare y umusaruro w amagi mu mwaka wa 2022 yari igeze kuri toni 8 600, mu gihe umwaka ushize wikubye kabiri ukagera kuri toni  ibihumbi 17,000. Kugeza ubu mu Rwanda umuntu arya hagati y amagi  10 na 13 ku mwaka, mu gihe mu Buyapani umuturage arya amagi 400 ku mwaka nk igihugu kiri imbere y ibindi bihugu mu kurya amagi menshi.
link1406: Hari abashobora kubyita amahirwe kuba 70% by abanyeshuri bize mu Ishuri Ryisumbuye ry Imyuga n ubumenyi ngiro rya Nyamata (Nyamata TSS) barabonye imirimo mu gihe abandi 30% bayihangiye ndetse bakayiha abandi, ariko byose bifitanye isano n uburezi bufite ireme butangirwa muri iryo shuri rimaze kuba ubukombe. Uretse ubuyobozi bubihamya, abanyeshuri biga muri Nyamata TSS bahamya ko ushoje amasomo muri iryo shuri kuba umushomeri biba bitakiri mu bimuranga kubera ubumenyi bwihariye bahabwa mu myuga n ubumenyi ngiro. Ubwo Imvaho Nshya yasuraga icyo kigo cy ishuri giherereye mu Murenge wa Nyamata mu Karere ka Bugesera mu Ntara y Iburasirazuba, yahakuye ubuhamya bwiza bw agaciro gakomeye ko kwiga imyuga n ubumenyi ngiro, by umwihariko mu kigo gishoboye nka Nyamata TSS. Ihirwe Ange Eloiyse wiga muri L5 mu Ishami ry ubudozi, avuga ko ari amahirwe kwiga amasomo y imyuga n ubumenyi ngiro kuko ngo nubwo akiri umunyeshuri, mu gihe cy ibiruhuko akorera amafaranga. Ati:  Mu rugo mfite imashini idoda, nibura mu biruhuko binini nagize amahirwe nkorera ibihumbi 30 . Ahamya ko abo biganye iyo bamubonye adoda bamuseka bakumva ko yakabaye yiga siyansi cyangwa n andi masomo y ubumenyi rusange kandi iyo akorera amafaranga muri bo hari ababa bibereye iwabo ntacyo bakora. Nigane Ingabire Kevine wiga mu Ishami ry ubukanishi bugezweho (Mechanical Production Technology) mu mwaka wa Gatandatu (Level 5), avuga ko u Rwanda rufite Politiki yo guteza imbere inganda, bityo kubona akazi bizamworohera kandi yizeye kwinjiza amafaranga menshi. Kwiga aya masomo si ibintu ababyeyi be bumvaga kuko bamubwiraga ko yigwa n abahungu gusa. Ati:  Bambwiraga ko biriya bintu ntabishobora kuko mfite utubaraga dukeya kandi ndi umukobwa. Ku bwanjye numvaga mbishaka, ndabibakundisha babonye ko ari ibintu byavamo amafaranga baravuga ngo ngaho genda utangire wige nawe uzakore . Ahamya ko amasomo yiga adasaba imbaraga ahubwo bisaba gukoresha umutwe kuko ibyo bakora bikorwa n imashini bidasaba imbaraga z umuntu. Ati:  Icya mbere ni mu mutwe, ikindi ni ubushake . Kugeza ubu Nigane afite ubushobozi bwo gukora icyuma gishya cyakwifashishwa mu gihe ikindi kitagikora (Spare Parts), intego ye ni ukuzaba injenyeri agakora ibyananiranye atanga n ibisubizo ku bibazo bikibangamiye iterambere ry u Rwanda. Murasanyi Kazimoto Edmond, Umuyobozi wa Nyamata Technical Secondary School (TSS), asobanura ko iri shuri ritanga umusaruro mwiza ku isoko ry umurimo mu Rwanda no ku rwego mpuzamahanga. Agaragaza ko amasomo y imyuga n ubumenyi ngiro kuri ubu yitabirwa cyane, ati:  Barayitabira cyane, ahubwo ubusabe bwabo hari igihe bwenda kuruta ubushobozi bw ikigo. Iyo barangije bahita babona akazi n utakabonye akazi gahoraho abona ibiraka bimuha amafaranga. Abandi batsinze ku manota yo hejuru, bahita bajya muri Kaminuza (IPRCs) . Yatanze urugero rw aho Umuyobozi w Akarere ka Bugesera, Mutabazi Richard, yamusabye kumushakira abana babiri bize gusudira, umwe muri bo agahita abona akazi muri Green Hills Academy. Abanyeshuri bize muri Nyamata TSS bakora hirya no hino mu dukiriro, by umwihariko mu Mujyi wa Kigali. Murasanyi akomeza agira ati:  Iyo tuvuye hano tugiye gushaka ibikoresho, hari ubwo ugera mu Gakiriro ugasanga abana bize hano barahari kandi biteje imbere . Nyamata TSS inatanga amasomo y amezi 6 hanyuma uyashoje agahabwa icyemezo (Certificate) gitangwa n Ikigo cy Igihugu Gishinzwe Guteza Imbere Amashuri y Imyuga n Ubumenyingiro (RTB). Iryo shuri rinagira isomo ryihariye rijyanye no kwihangira imirimo riza ryunganirana n amasomo y imyuga n ubumenyi ngiro afatwa nk igisubizo gikomeye mu kugabanya ubushomeri. Nyamata TSS itanga inyungu nyinshi ku bayituriye Murasanyi K. Edmond yabwiye Imvaho Nshya ko abaturiye Nyamata TSS hari byinshi bayungukiraho, kuko iyo hagize ukenera ikintu bakimukorera akishyura ku giciro gito ugereranyije n ahandi. Abanyeshuri biga ubwubatsi bagira uruhare mu gusana inzu z abakuze batishoboye, abiga gusudira bagakora ibyapa biranga Imidugudu igize Umurenge wa Nyamata. Ibi kandi bishimangirwa na Nkurikiyintwari Samuel uturiye iri shuri akaba anakorera imirimo y ubushabitsi hafi yaryo. Agira ati  Hari igihe kigera ukabona abanyeshuri ndetse n ubuyobozi bwa Nyamata TSS barimo gukora ibikorwa biteza imbere umuturage nko kubakira abatishoboye. Ikindi nk ibi bikoresho nkoresha muri Resitora nabiguriye mu kigo ku giciro gito kandi byakozwe n abanyeshuri. Navuga ko iri shuri ridufitiye akamaro kanini . Kugeza ubu muri Nyamata TSS kimwe n ahandi hose mu Rwanda, amashuri y imyuga n ubumenyi ngiro yigwamo n abana batsinze neza. Ubuyobozi buvuga ko iyo ababyeyi babonye umwana urangije muri Nyamata TSS akaba injenyeri bumva bibashimishije. Imitsindire myiza ituma Nyamata TSS yakira ubusabe bwinshi bw abashaka kuhiga Ku rundi ruhande, ubuyobozi bwa Nyamata TSS bugira ikibazo cy ubushobozi bwo kwakira abana kuko baza kwiga ari benshi. Mu mwaka wa Kane (Level 3) bafitemo abanyeshuri 272, mu wa gatanu (Level 4) bafitemo 455 mu gihe mu wa gatandatu (Level 5) bafitemo 351. Mu Mwaka wa 2021/2022 abanyeshuri 47 bose bigaga ikoranabuhanga (Electronics Services) baratsinze, uwagize amanota make yagize 37/60. Ni mu gihe abiga amashanyarazi 42, batanu muri bo bujuje 60/60, uwagize make agira 31/60. Abenshi mu bize ububaji, inganda z i Masoro zibasaba Nyamata TSS, ubu ni bamwe mu bakora mu nganda zikora matela. By umwihariko ubwo bumenyi bufite inkomoko kuko Nyamata TSS ifite inzobere yo muri Zimbabwe yigisha amasomo y ubudozi, n abandi barimu babigize umwuga Mulisa Gaston, wigiye muri Nyamata TSS akaba ahigisha, avuga ko yahigiye Ikoranabuhanga ryo gukora mudasobwa no kuyikoresha (Computer Electronics). Yagize amahirwe yo gukomereza amasomo muri Kaminuza yigisha Ikoranabuhanga (IT), akaba yumva mu myaka 5 iri imbere, ashaka kuzikorera ku giti cye. Ashishikariza urubyiruko kwiga amasomo y imyuga n ubumenyi ngiro kuko ari ho hazaza h u Rwanda rw ejo, agira ati:  Ni ukwishakamo ibisubizo kuko icya mbere hano urabanza ukahakura ubumenyi ndetse ukanahakura ubushobozi bwo kujya guhangana ku isoko ry umurimo . Umutoni Denyse, Umuyobozi ushinzwe imyitwarire y abanyeshuri, asobanura ko imyitwarire y abanyeshuri muri rusange ihagaze neza muri Nyamata TSS kandi ko bafatanya n ababyeyi gukurikirana imyitwarire y abanyeshuri. Nyamata TSS yatangiye mu mwaka wa 2003, itangirana abanyeshuri basaga 200.  Kugeza uyu munsi habarurwa abanyeshuri 1078 habariwemo n abakobwa 402 biga muri iri shuri. Ritangira, ryatangiranye icyiciro rusange cy amashuri yisumbuye (O Level), mu 2005 ritangira kwigisha imyuga n ubumenyi ngiro. Icyo gihe ryahereye ku mashami atatu ari yo ubwubatsi, ikoranabuhanga n amashanyarazi none uyu munsi  rifite amashami 10 nyuma yo guhuza ishami ryo gusudira n ubukanishi rusange bikitwa Ubukanishi buteye imbere (Manufacturing Technology). Gahunda ya Leta y u Rwanda ni uko mu mwaka wa 2024 nibura 60% by abarangiza amashuri baba barize amasomo y ubumenyi ngiro, mu rwego rwo kuvugurura iterambere ry ubukungu riyanye n icyerekezo rusange ku Isi. RTB iherutse gutangaza ko ibikorwa byo kongera amashuri y imyuga n ubumenyi ngiro bizakorwa mu ngengo y imari yatangiye gukoreshwa muri Nyakanga 2023. Ni mu gihe Guverinoma y u Rwanda yihaye gahunda y uko mu mwaka wa 2024 Imirenge yose yo mu gihugu izaba ifite nibura ishuri rimwe ry imyuga n ubumenyi ngiro. Ayo mashuri azaba yakira 60% by abanyeshuri barangije Icyiciro Rusange ugereranyije na 31.9% bayigamo uyu munsi. RTB igaragaza ko 86% by abarangiza amasomo mu mashuri y imyuga n ubumenyi ngiro babona akazi nibura nyuma y amezi atandatu barangije amasomo. Abiga aya masomo kandi barimo ingero nyinshi z abihangiye imirimo bakayiha n abandi, mu gihe Leta y u Rwanda yihaye intego ko imirimo mishya miliyoni 1.5 igomba kuba yarahanzwe kugeza muri 2024. Amafoto: KAYITARE J.Paul
link1407: Ubuyobozi bwa Kaminuza y u Rwanda (UR) bwahishuye ko bwashoye agera kuri miliyari 5 z amafaranga y u Rwanda avuye kuri miliyoni 700, mu rwego rwo kuzamura ireme ry ubushakashatsi bukorwa n abanyeshuri b iyi Kaminuza. Byagarutsweho ku wa Gatatu tariki ya 8 Ugushyingo 2023, ubwo hatangizwaga Icyumweru cyahariwe guhanga udushya (UR Innovation Week) hamurikwa imishinga ya bamwe mu banyeshuri bo muri iyi kaminuza mu nzego zitandukanye zirimo ubuvuzi, ikoranabuhanga n izindi. Ni igikorwa cyateguwe na Kaminuza y u Rwanda binyuze mu Kigo Nyafurika cy Icyitegererezo cyigisha ibijyanye n ingufu (African Centre of Excellence in Energy for Sustainable Development, ACEESD) ndetse n Ikigo gifasha mu guhanga udushya (Grid Innovation and Incubation Hub) byombi bikorera muri Kaminuza y u Rwanda mu Ishami ry Ubumenyi n Ikoranabuhanga. Ibi biganiro byahuje abashakashatsi, mu nzego zitandukanye, abanyeshuri bafite ibitekerezo byavamo udushya, abikorera, ibigo bifasha mu ihangwa ry udushya hagamije kurebera hamwe amahirwe, ibibazo bikibangamiye iterambere ry ihangwa ry udushya mu Rwanda no muri Afurika muri rusange. Dr. Ndikumana Rymond, Umuyobozi wungirije wa Kaminuza y u Rwanda ushinzwe igenamigambi n imiyoborere, yagaragaje ko iyi Kaminuza irimo gushyira imbaraga mu kuzamura ireme ry ubushakashatsi bukorwa n abanyeshuri kugira ngo butange umusanzu mu gukemura ibibazo biri muri sosiete nyarwanda. Yagize ati:  Ubushakashatsi muri Kaminuza bukorwa muri siyansi na tekinologi, ubuhinzi, ubuganga, imyigire, n ibijyanye n ubukungu, mu myaka yashize bwariyongereye bifatika mu bice byose kandi dukora ubushakashatsi ku bibazo by Igihugu nko muri COVID-19 twagize uruhare rufatika, twakoze ku ndwara zifata ibihingwa n amatungo . Uyu muyobozi kandi ahamya ko Kaminuza y u Rwanda ubu yihaye intego yo guhindura imikorere y ubushakashatsi bukava mu bitabo bugashyirwa mu ngiro, aho yashoyemo ari hagati ya miliyari 2 kugera kuri miliyari 5 z amafaranga y u Rwanda. Ati:  Ubu ngubu dufatanyije n abaterankunga batandukanye twashyizemo miliyari ziri hagati y ebyiri n eshanu, azakora ibikorwa bitandukanye by imishinga y abanyeshuri. Hari abari gukora ibiryo by amatungo bidahenze cyane, abari gukora  solar  turebe uko twabigeza ku muturage ku giciro gitoya dute, ya myanda turimo kureba uko yabyazwa umusaruro ikavanwamo ibicanwa kuko hari benshi bagikoresha amakara, urumva turagenda dukora natwe twerekana ibyo dukora, ubu rero turashaka ko twongera umwanya tugahindura imyigishirize yacu ni ho tuzabasha gutanga umusaruro n ibisubizo bifatika.  Ni ibikorwa byo guteza imbere ubushakashatsi bw abanyeshuri ba Kaminuza y u Rwanda ifatanya na Banki y Abaturage y u Rwanda (BPR) ari na yo ihemba abahize abandi mu guhanga udushya. Patience Umutesi, Umuyobozi Mukuru wa Banki y Abaturage y u Rwanda (BPR), ashimangira ko iyo banki yiyemeje gutera inkunga imishinga y abanyeshuri kugira ngo bibafashe mu iterambere. Ati:  Ubwa mbere uwatsinze twamuhembye miliyoni eshanu kugira ngo igitekerezo cye abashe kugikuza, yakoze ikoranabuhanga ryibyaza ingufu imirasire y izuba (Solar) kugira ngo ajye acanira abaturage, ubu ni ubwa kabiri kandi na bwo uwatsinze twamugeneye igihembo cya miliyoni eshanu z amafaranga y u Rwanda.  Dushimimana Jean Marie Julien wize muri Kaminuza y u Rwanda, avuga ko nyuma yo gukora umushinga w ikoranabuhanga rikoresha umuriro w amashanyarazi yo ku muyoboro munini akoreshwa abangikanyijwe n abakoresha iz izuba avuga ko gufatanya na Kaminuza byamufashije gukuza umushinga we ndetse n amafaranga yahawe na BPR azamufasha gukomeza gukemura ikibazo cy abaturage badafite umuriro w amashanyarazi. Dushimimana avuga ko gahunda y uyu mushinga we ari uko azashyigikira Leta mu kugera ku ntego y uko muri 2024 buri rugo ruzaba rufite umuriro w amashanyarazi. Ati:  Twakoze icyuma gifasha mu gihe umuriro uturuka ku zuba wawubura wenda nka nijoro ugakoresha uwa REG, ubu twarebye abakoresha umuriro uturuka ku zuba bakoresha nibura 97% undi bagakoresha undi muriro usanzwe wa REG.  Iyi sisitemu yacu twagerageje uburyo tumanura ibiciro, ubu ingufu bari kubona ku zihenze twebwe twerekanye ukuntu zihendutse kandi koko ibiciro biragabanyuka, kuri kilowati imwe tuyitanga ku bihumbi 30 y u Rwanda  kugira ngo umuntu akenere sesitemu yo guteka na firigo bisaba miliyoni 1 n ibihumbi 800 mu gihe ukenera gukoresha umuriro usanzwe utarengeje amatara arindwi yishyura ibihumbi 350 . Pascal Gatabazi, Umujyanama mu bya tekeniki muri Minisiteri y Uburezi, akaba yari ahagarariye Minisitiri w Uburezi, avuga ko innovation week  icyumweru cyo kumurika udushya  ari urubuga rw aho abanyeshuri bagaragaza ubushakashatsi bakora  ati:  Ni urubuga bikaba n amahirwe yo gushyira ahagaragara ibyo bakora bifite uruhare mu guhindura sosiyete nyarwanda, no guteza imbere ireme ry uburezi ariko by umwihariko bikabaha n amahirwe yo gufatanya n izindi Kaminuza Mpuzamahanga . Kaminuza y u Rwanda ivuga ko hari indi mishinga 20 y abanyeshuri igiye gukomeza kwagura kandi buri mezi atandatu ikazajya ikora icyumweru cyahariwe udushya hamurikwa ubushakashatsi bw abanyeshuri (UR Innovation Week), igahamya ko iyi ari imikorere mishya y ubushakashatsi izahoraho. ZIGAMA THEONESTE
link1408: Karame Rwanda Ltd ni sosiyete ikora imirimo y ubwubatsi bw imihanda mu Mujyi wa Kigali ndetse no hirya no hino mu Rwanda, yatangiye mu 2006, amahitamo yayo akaba ashingiye ku gukunda igihugu nk uko Umuyobozi Mukuru wayo, Munyakazi Sadate yabitangaje. Ibisobanuro by izina ry iyi sosiyete y ubwubatsi, ni ukwifuriza u Rwanda uburame kandi ko ruguhamagaye warwitaba. Ubwo Munyakazi watangije Karame Rwanda yendaga kuzuza imyaka 25, ubuzima bwe bw ubucuruzi yiteguraga kujyamo, yumvise izina ryiza yabuha ari uko yakwitaba u Rwanda cyangwa akarwifuriza kurama. Karame Rwanda ni sosiyete ifite ibikorwa binyuranye, ikorana n Umujyi wa Kigali nko kubaka imihanda no kuyitaho mu gihe yangiritse, kubaka amateme, kuyobora amazi ndetse no kubaka ibiraro. Iyi sosiyete igira gahunda zo kwirinda ibiza, aho basukura ruhurura kuko iyo zisibye zikazamo ibitaka ari byo bituma amazi ashobora kureka cyangwa akaba yanateza imyuzure. Mu kiganiro Imvaho Nshya yagiranye na Munyakazi, yagize ati:  Tubyitaho bigatuma amazi ahora aca mu nzira yagenewe, bikarinda ibiza. N ahabaye ibiza dufitanye amasezerano n Umujyi wa Kigali ko twihutira kuhasana kugira ngo abaturage batajya mu kaga . Ibi ni bimwe mu bikorwa Karame Rwanda Ltd irimo gukora muri iyi minsi hakiyongeraho kubaka imihanda hirya no hino mu makaritsiye, cyane cyane ku bufatanye n Umujyi wa Kigali n abaturage. Munyakazi yahamirije Imvaho Nshya ko muri Kibagabaga hubatswe site zigera kuri eshatu. Hari site ifite uduhanda turindwi, ifite uduhanda nka tubiri n indi ifitemo agahanda kamwe. Ati:  Ku Kacyiru naho hari amasite abiri, Bumbogo, Gasogi n ahandi. Aho hose ni ibikorwa dukora ku bufatanye bw Umujyi wa Kigali n abaturage . Bahisemo imirimo y ubwubatsi hashingiwe ku isoko uko ryari rihagaze, basanga ari ho bajyamo neza mu kuyobora ishoramari ryabo kugira ngo na bo biteze imbere. Yagize ati:  Ibikorwa by ubwubatsi ni ibikorwa bihoraho Afurika ikeneye n Igihugu cyacu by umwihariko, twumvaga ari igice twagiriramo ubunararibonye kugira ngo twiteze imbere nka sosiyete ariko tunateze imbere Igihugu . Impamvu bahisemo gukoresha urubyiruko Ubuyobozi bwa Karame Rwanda Ltd busobanura ko kwita ku rubyiruko ari ukwita ku hazaza h Igihugu kuko ni rwo mizero y ejo heza kandi akaba ari no kuruha amahirwe yo kugira ngo rugire ubunararibonye no kugira umusanzu rutanga mu kubaka Igihugu ruhereye ku kwiyubaka rwo ubwabo. Munyakazi akomeza agira ati:  Ntabwo twanga n abakuze ariko tubona yuko iyo umuntu afashe urubyiruko hari ikintu kinini cyane aba afashije Igihugu. Ku bagore ho ni umwihariko kubera ko batagiye bagaragara mu mirimo y ubwubatsi, ni yo mpamvu twahisemo ko uzajya abikenera tuzajya tumufasha kandi biradushimisha kubona bashiki bacu baritinyutse bakumva yuko hari imirimo na bo bashobora gukora . Icyerekezo cya Karame Rwanda, Munyakazi avuga ko Iterambere ry Umujyi wa Kigali n iterambere ry igihugu rigaragarira buri wese, aho mu 1994 ubwo Jenoside yakorewe Abatutsi yahagarikwaga n ingabo zari iza RPF wasangaga igihugu kidafite ibikorwa remezo. Agaragaza ko kuri ubu hari imihanda minini irimo kubakwa ariko ngo iyo winjiye muri karitse usanga hakiri imihanda y icyondo, hari ivumbi no kuba hakigaragara imihanda idatunganye akaba ari yo mpamvu habayeho ubufatanye hagati y Umujyi wa Kigali n abaturage. Ubuyobozi bwa Karame Rwanda bugira buti:  Ubwo bufatanye rero buduha yuko mu cyerekezo cyacu twifuza ko bizagera umwaka utaha nibura ibilometero bitari munsi y ijana (Km 100) byaba bitunganyije ku buryo abaturage baba bafite imihanda itunganyije . Imyumvire y umuturage isigaye iteye imbere. Ibi Munyakazi abishingira ku kuba ngo umuturage asigaye yumva neza kugira uruhare mu bimukorerwa icyo bivuze. Ati:  Iki ni ikimenyetso cyiza cy igihugu kirimo gutera imbere kandi kirimo kwiyubaka, haba mu bumwe, mu iterambere ndetse no mu guteza imbere igihugu cyacu mu bijyanye n imyumvire y abenegihugu. Umuturage asigaye yumva agomba kugira uruhare mu bimukorerwa birumvikana ko ahita agira uruhare mu kurinda ibyo yagezeho . Uko Karame Rwanda yakiriye igisubizo Perezida Kagame aherutse guha Abanyarwanda Munyakazi Sadate yabwiye Imvaho Nshya ko nk abikorera bo ari ugukomeza (Continuit ) ibyiza igihugu kigeraho n iterambere ryacyo. Avuga ko Igihugu giha amahirwe angana abaturage bacyo kandi bakangana n imbere y amategeko n Igihugu. Atanga urugero rw aho kera wasangaga umuntu atamenya aho akazi ka Leta gatangirwa cyane ko ngo Leta ari we Mukoresha munini muri iki gihugu. Ubu ngo bazi aho ako kazi gatangirwa, habaho ipiganwa, umuntu agatsindira isoko akarikora yanarirangiza akishyurwa. Yagize ati:  Nk uwikorera, gukorera mu gihugu kimeze gutyo cyangwa kuvuka k ubucuruzi bwanjye bukavukira mu gihugu kiri kuri gahunda gutyo, Umuyobozi wabikoze mba numva yuko kutubwira ngo aziyamamaza umwaka utaha, twe tuba twumva dusubijwe ubwiza n ubundi turimo. Dusubizwa gutera imbere kw Igihugu ndetse no gukomeza kugira icyizere cy umutekano nk urutirigongo rw iri terambere dufite. Navuga yuko njye nk uwikorera ari ikintu cyiza kandi cyanshimishije kubona Nyakubahwa Perezida wa Repubulika y u Rwanda, Paul Kagame, watugejeje kuri byinshi aduha amahirwe yo kuzongera kutwemerera kutuyobora umwaka utaha, kuko gutsinda amatora byo rwose Insha Allah njye mbona ko byoroshye cyane, kubigeraho byo ni uruca bana .
link1409: Sosiyete ikora ubucuruzi bwo gutega ku mikino n indi mikino y amahirwe izwi nka  Premier Bet , yashimye abakiliya bayo yagura ishami rya Gikondo-MAGERWA, mu rwego rwo kwagura no kunogereza serivisi abayigana. Aganira n Imvaho Nshya Edouard Seillier, impuguke mu kunoza ibicuruzwa bya Premier Bet (Product Specialist), yavuze ko iki gikorwa kibaye ho mu rwego rwo gushimira abakiliya bayo, no kubereka  ko ubusabe bwabo ari ingenzi kuko kubaho kwayo ari kubera umukiliya. Ati:  Umukiliya wacu ni we mufatanyabikorwa wa mbere mu Rwanda, igihembo twamugeneye cyangwa twabahaye cyari ukwagura iri shami ryacu rya Gikondo-MAGERWA, aho twarikuye kuri metero kare 10 tukazigeza kuri metero kare 100, bagaragaje ko aha hantu ari hato duhitamo kubaha igihembo cyo ku hagura.  Yongeyeho ko ari iby agaciro kuba Premier Bet yongereye ingano y iri duka rya Magerwa, kuko ryari rifunganye ndetse abarigana ntibabashe kubona serivisi zinoze, avuga ko muri Premier Bet bita cyane ku cyo umukiliya akeneye kuruta icyo bo bifuza. Yashimangiye ko abifuza kubagana imiryango ikinguye, kandi bazahasanga serivisi nziza mu bijyane n imikino y intego mu Rwanda utasanga ahandi. Patrick Kaka ushinzwe ubucuruzi n iyamamazabikorwa (Head of Sales & Marketing) muri Premier Bet, yavuze ko iki gikorwa kiri muri bimwe by ingenzi mu kwagura no kunoza imikorere kugira ngo ababagana barusheho guhabwa serivisi uko babyifuza. Ati:  Muri Premier Bet umukiliya ni umwami, mu minsi ishize twahembye umufatanyabikorwa mwiza, ariko ubu hari hagezweho umukiliya twabikoze mu rwego rwo gukurikiza ubusabe bw abatugana, kuko hano MAGERWA dufite umubare munini w abatugana kuruta aho twakoreraga, ni yo mpamvu twabahaye impano yo kwagura hano kugira ngo umukiliya arusheho kugira ubwisanzure.  Iri shami rya MAGERWA ririmo amateleviziyo 12, arimo imikino yo gutega itandukanye, ku buryo buri mukiliya yashyizwe igorora bitewe n icyiciro ashaka kugeragerezamo amahirwe, ndetse na za mudasobwa 10 zizajya zibafasha guhabwa serivisi nziza zinoze kandi ku gihe. Yongeyeho ko ibi bikorwa bizakomeza gukorwa mu gihugu hose, mu rwego rwo kurushaho gukomeza kunoza serivisi ku babagana ndetse no kuborohereza gutega ku mikino. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita Imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Kaka Patrick yasobanuye ko by umwihariko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Kandi  nka  Premier Bet twifurije abakiliya bacu kuzagira Noheli nziza  n umwaka mushya muhire wa 2023 !
link1410: Ngiruwonsanga Melchior ni we mufatanyabikorwa w Ikigo Premier Bet gicuruza imikino y amahirwe mu Rwanda, washyikirijwe iduka (shop) rishya nk igihembo cy ubudakemwa yagaragaje mu kugeza serivisi nziza ku bakiliya muri uyu mwaka wa 2022. Ni igihembo ngarukamwaka gitangiranye n uyu mwaka kikazajya gihabwa umufatanyabikorwa w indashyikirwa wa Premier Bet (Express of the Year) mu gucuruza neza, ahagarariye Premier Bet neza ndetse no gukurikiza amabwiriza n ibindi bikorwa by iki kigo kimaze kuba ubukombe mu Rwanda. Ngiruwonsanga Melchior ni umwe muri abo bafatanyabikorwa bishimira ko kuba bakorana n iki kigo cyabahinduriye ubuzima, kikabuhindurira abo mu muryango ndetse n abo bahaye akazi. Uyu mufatanyabikorwa yari asanzwe afite amaduka ya Premier Bet arindwi mu bice bitandukanye by Igihugu harimo amaduka atatu mu Mujyi wa Kigali nk iriherereye i Nyabisindu mu Karere ka Gasabo, iriherereye i Karama mu Karere ka Nyarugenge ndetse n iribarizwa Kicukiro Centre mu Karere ka Kicukiro. Yiyongeraho andi yo mu ntara arimo iryo mu Karere ka Gatsibo, Huye, Ngororero na Rubavu, akaba yishimira irindi duka yahawe na Premier Bet riherereye ahitwa kwa Mushimire, Akarere ka Gasabo mu Mujyi wa Kigali. Mu kiganiro n Imvaho Nshya, Ngiruwonsanga Melchior yagize ati:  Nishimira kuba nkorana na Premier Bet kuko hari byinshi yangejejeho. Yampinduriye ubuzima, ibuhindurira umuryango wanjye n abo nagiye mpa akazi.  Yakomeje ashimira Premier Bet, ati:  Premier Bet ndayishimira cyane. Mu by ukuri ni by igiciro kubona ibigo by abanyamahanga biza mu Gihugu bikabasha guha amahirwe n abenegihugu bakabasha gukora bakagira byo binjiza bakunguka. Ibyo bituma n abenegihugu bagira umusaruro bakura muri izo kompanyi bigatuma n abaturage bayiyumvamo.  Yashimiye kandi na Leta y u Rwanda ireshya abashoramari b umumaro baha amahirwe Abanyarwanda bakabasha kubona icyo gukora, ati:  Mu by ukuri turashimira Leta y u Rwanda ihora buri gihe ishaka abantu baza gushora imari muri iki gihugu kugira ngo abenegihugu babashe kubaho neza.  Edouard Seillier, impuguke mu kunoza ibicuruzwa bya Premier Bet (Product Specialist), yavuze ko intego ya  Express of the Year  ari iyo guhemba umufatanyabikorwa w indashyikirwa mu Rwanda, mu birebana no gucuruza neza no gukorana neza n andi maduka. Ati:  Ubu ni iby agaciro kuri Premier Bet kuba yatanze iri duka rishya rizajya ryerekanirwamo imikino yose. Buri muntu wese ashobora kuba umufatanyabikorwa wa Premier Bet, twemerera buri wese ufite iseta nziza yo gukoreramo, ufite ibitekerezo bizima kandi bijyanye n igihe. Kugira ngo ufungure iduka, icyo dukora ni uko Premier Bet itanga uruhushya maze umufatanyabikorwa agakora ubucuruzi bwe mu mutuzo.  Yashishikarije abifuza kuba abafatanyabikorwa kubagana bakabona ibisobanuro biruseho bijyanye n ubufatanye yifuza kugirana n ikigo ubwo ari bwo. Patrick Kaka ushinzwe ubucuruzi n iyamamazabikorwa (marketing) muri Premier Bet, yahishuye ko ibihembo bya  Express of The Year  bizajya bitangwa buri mwaka uhereye muri uyu mwaka. Yavuze kandi ko kugeza ubu Premier Bet imaze kugira amaduka arenga 100 mu gihugu hose, aho abakiliya bayagana baba bafatwa nk abami kuko bitabwaho mbere y ibindi byose, kandi n ibihembo batsindira bakabigezwaho mu kanya nk ako guhumbya, haba ku manywa cyangwa nijoro. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Yasobanuye ko by umwiharko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Niba ushaka kuba umufatanyabikorwa wa Premier Bet ugafungura Express Shop yawe wahamagara kuri iyi numero: 078524666 cyangwa ukatwandikira kuri:express@premierbet.com
link1411: Mu myaka igera kuri 30 ishize, Ibitaro bya Kabgayi bivura amaso bimaze kwakira no guha serivisi ababarirwa hagati ya miliyoni imwe n igice na miliyoni ebyiri, ugereranyije n abantu bagera kuri 200 byakira buri munsi. Nkurikiyinka Leonard w imyaka 68 y amavuko utuye mu Murenge wa Ruhango, Akarere ka Ruhango, ni umwe muri iyo mbaga y abahawe serivisi zamunyuze, kuri ubu akaba yishimira ko yatandukanye n akaga ko guhuma kari kamwugarije. Mu masaha ashyira saa sita, Nkurikiyinka yicaye ku ntebe hamwe na bagenzi be benshi barimo abazindutse mu museke, buri wese ategereje ko izina rye rigerwaho. Yumvise nomero yatoye akigera ku bitaro mu ndangururamajwi amenya ko ari we ugezweho, ahita yerekeza ku muganga w amaso. Akihagera yasobanuye uburyo inshuro ebyiri amaze kuza kwa muganga zahinduye byinshi kuko ari gusezera ubuhumyi yabonaga bumwugarije, kuri ubu asigaye areba neza nubwo ikibazo asigaranye ari ukutabasha gusoma inyuguti nto. Muganga w amaso yaramusuzumye amwandikira guhabwa indorerwamo z amaso, asohokana icyizere cy uko agiye guca ukubiri no kugira ingorane mu gusoma. Mu kiganiro yagiranye n Imvaho Nshya, Nkurikiyinka yagarutse ku nzira y umusaraba yanyuzemo ubwo yabonaga kurora neza bimuca mu myanya y intoki. Ati:  Nagiraga ikibazo cy uduhwa twazaga mu maso mu gitondo nkarira, nareba umuntu uri imbere yanjye gato simenye uwo ari we. Mu nshuro ebyiri naje kwivuza hari ikintu cyahindutse; nari mfite ibintu by ibihu mu maso byagiye bigabanyuka, umuntu araturuka hariya nkamumenya. Ikibazo nari nsigaranye ni icyo kutareba mu bitabo neza, na bwo bankoreye ibizamini banyandikira indorerwamo z amaso.  Nkurikiyinka ashimira abaganga b Ibitaro bya Kabgayi bivura amaso ubunyamwuga bagaragaza bita ku barwayi, agashishikariza abantu bose kujya bihutira kwa muganga mu gihe bumvise mu jisho hari ikibazo kuko abaganga bemeza ko nta nsimburajisho iraboneka. Ati:  Ni ukuri abaganga bita ku barwayi b amaso ndabashimira kuko batanga serivisi nziza, n ukihagera bwa mbere rwose ntibamurindagiza barakuyobora bakakurangira aho ujya kwaka imiti. Abafite ubwoba ko kubaga bibabaza nabamara impungenge ko bagutera ikinya mu jisho, ntumenya uko byagenze. Abantu benshi bagira ubwoba ngo kubaga birababaza, nta kintu bibabazaho rwose bagomba kuza kwa muganga bakisuzumisha iyo basanze ari ngombwa barabavura.  Mutumyinka Jacqueline utuye mu Murenge wa Byimana mu Karere ka Ruhango, na we yishimira ko inshuro ya mbere yageze ku Bitaro bya Kabgayi bivura amaso yahaboneye serivisi nziza bituma atahana icyizere cyo gukira vuba. Yagize ati:  Numvaga ndwaye amaso, andya, hakaba ubwo ntabasha kureba nkumva n umutwe urandya nyine mpitamo kuza kwivuza; usibye ko nabyumvaga gusa ni bwo bwa mbere nari nje ntabwo nari mbizi ko ndwaye.  Akomeza avuga ko ubuhumyi ari ikintu gikomeye cyane, kuko butuma umuntu yibagirwa Isi yari azi agasigara ayishushanya mu mutwe we gusa. Ati:  Se ubwo iyo utareba uragira ngo ibindi byose ntibiba bipfuye? Ntabwo wabasha kwigira mu kazi bisanzwe, ntacyo wabasha gukora nyine, iyo utarora uba ukeneye umuntu ukurandata  Dr. Livin Uwemeye, Umuganga w inzobere mu Bitaro bya Kabgayi bivura amaso, yavuze ko nubwo umubare munini w Abanyarwanda bumva neza agaciro k ubuvuzi bw amaso, hari benshi baza kwa muganga bakererewe kandi ijisho riri mu bice by umubiri bitihangana igihe kinini. Yavuze ko uko umuntu akererwa bituma n amahirwe yo kongera kubona neza agenda agabanyuka, ati:  Nkaba nsaba rero ababyeyi ndetse n abantu bakuru muri rusange, ko igihe umuntu agize ikibazo agomba kwihutira kugana ubuvuzi bw amaso bumwegereye kuva ku kigo nderabuzima kugera ku bitaro. Ijisho ni urugingo rutoya ariko rutihangana, iyo rero umuntu agize ikibazo agashyiramo ibyatsi cyangwa akigurira imiti, ashobora kwangiza byinshi kurusha uko byari bimeze.  Yahishuye ko uretse indwara z amaso zishobora gutuma umuntu ahuma, hari n izishobora gutuma atakaza ubuzima igihe yaba ativurije igihe, harimo nka kanseri y amaso n izindi ndwara zigaragarira mu maso ariko zifite ibindi bice by umubiri zafashe, ndetse n impanuka za hato na hato. Amateka na serivisi zitangirwa mu Bitaro bya Kabgayi bivura amaso Ibitaro bya Kabgayi bivura amaso ni ishami ry Ibitaro Bikuru bya Kabgayi ryatangiye mu mwaka wa 1993, rishinzwe na Diyosezi ya Kabgayi ku bufatanye n Umuryango wa Gikirisitu CBM. Byatangiye bifite inshingano yo gufasha no kuvura abaturage benshi mu Rwanda bari bafite ikibazo cy amaso ariko batabonaga uko bivuza. Dr. Theophile Tuyisabe, inzobere mu buvuzi bw amaso akaba n Umuyobozi w Ibitaro bya Kabgayi bivura amaso, avuga ko yari serivisi nshyashya kandi ikenewe cyane mu Bitaro bya Kabgayi biri ku rwego rw Akarere. Iyo serivisi yavuye ku rwego rw Akarere igera ku rwego rw Igihugu bita urwa gatatu (Referral Hospital) guhera mu mwaka wa 2012. Nubwo ari ishami ry Ibitaro bya Kabgayi, rifite urwego rwihariye (centre sp cialis ) mu buvuzi bw amaso, ari na yo mpamvu rifite uburenganzira n ubushobozi bwo kwakira abarwayi baturutse mu Turere twose tw Igihugu boherejwe ngo babone serivisi zisumbuyeho. Dr. Tuyisabe yavuze ko batanga serivisi zitandukanye zirimo gusuzuma amaso bisanzwe, aho umuntu wese urwaye ndetse n ushaka kwisuzumisha bitabwaho uko bikwiye. Gusuzuma ni serivisi yiyongeraho gutanga indorerwamo z amaso (Lunettes) zihabwa umuntu wese bigaragaye ko ari ngombwa kuzihabwa, yaba akiri muto cyangwa ari mukuru. Dr. Tuyisabe ati:  Hanyuma kuri ibyo hiyongeraho serivisi zo kubaga amaso. Iyo serivisi yo kubaga amaso ni umwihariko wa Kabgayi kuko turagerageza tugashaka abaganga b inzobere kandi bameze neza ku rwego rw Igihugu, ku buryo baba batanga serivisi zifatika. Ni yo mpamvu uyu munsi ushobora kuza ugasanga hagati y abantu 20 na 30 barabazwe ku munsi wagereranya n abantu nka 150 baza kwisuzumisha kuri uwo munsi ugasanga ko ari umubare ufatika kandi ukeneye koko abantu b inzobere babishoboye.  Indi serivisi y umwihariko ku Bitaro bya Kabgayi mu buvuzi bw amaso mu Rwanda ni iyitwa  low vision  cyangwa  basse vision  igarurira umuntu ubushobozi bwo kubona neza mu gihe ubundi buvuzi bwose butakunze. Dr. Tuyisabe yakomeje agira ati:  Hari udukoresho dufite dushobora kongerera inyuguti ubunini. Wa muntu wabonaga gakeya, akaba ashobora gusoma nka Bibiliya, ubutumwa buje muri telefoni n ibindi.  Hakurikiraho urwego rw ibizamini bikorerwa amaso akeneye ibipimo birenze ibisanzwe. Ibitaro bya Kabgayi bifite imashini zo ku rwego rwo hejuru zipima ijisho mu buryo bwimbitse, hamenyekana serivisi ya nyayo ijisho ryari ryananiranye rikwiriye guhabwa. Ikindi kintu cyihariye ku Bitaro bya Kabgayi bivura amaso ni uko umuntu mukuru yivuriza ukwe n abana bakivuriza ukwabo. Ibyo ngo byakorewe kurushaho kunoza serivisi zihabwa buri wese mu cyiciro cye, by umwihariko abana bakabona amahirwe yo kuvurwa bishimiye gukina no kuganira na bagenzi babo ari na ko barindwa kuba bakwandurira izindi ndwara mu kavuyo k abantu benshi.
link1412: Kuva taliki 25 kugeza ku ya 26 Kanama 2022, Ihuriro rya 5 ku bufatanye n itangazamakuru ry u Bushinwa n Afurika ryabereye i Beijing mu Bushinwa mu buryo bwa interineti (Iyakure) . Iri huriro ryari rifite insanganyamatsiko igira iti  Icyerekezo gishya, Iterambere rishya n Ubufatanye bushya.  Iri huriro ryateguwe n ubuyobozi bukuru bwa Radiyo na Televiziyo by u Bushinwa, Guverinoma y abaturage ya Beijing hamwe n Umuryango Nyafurika w itangazamakuru. Intumwa zirenga 240 zaturutse mu nzego zitandukanye za Leta, mu bigo by itangazamakuru rishinzwe gutunganya amajwi n amashusho, Abadiporomate intumwa zabo baturutse mu Bushinwa n abagize Komisiyo y umuryango w ubumwe bw Afurika yita ku Itangazamakuru igizwe n ibihugu 42 bitabiriye ihuriro. Perezida w u Bushinwa, Xi Jinping na Perezida wa Senegal, Macky Sall ari nawe uyoboye Umuryango w Ibihugu by Afurika Yunze Ubumwe ubu (African Union ) bohereje ubutumwa bw ishimwe muri iri huriro, aho baganiriye cyane ku ruhare rwiza rw iryo huriro mu guteza imbere ibiganiro n ubufatanye hagati y itangazamakuru ry u Bushinwa n Itangazamakuru ry  Afurika, guteza imbere imyigire hagati y imico no gushimangira ingamba nyazo z ubufatanye hagati y Ubushinwa na Afurika. Ubu butumwa bwo kongera imbaraga nshya mu bufatanye bw itangazamakuru ry u Bushinwa n iry Afurika mu bihe biri imbere. Inama yari yitabiriwe kandi na Iradukunda Yves, Umunyamabanga Uhoraho muri Minisiteri y ikoranabuhanga no guhanga udushya, wari watumiwe muri iri huriro, yavuze ko yishimiye kuryitabira. Mu myaka icumi ishize, u Rwanda, kimwe n ibindi bihugu by  Afurika, rwungukiye byinshi muri ubu bufatanye bw itangazamakuru ry u Bushinwa n irya Afurika, harimo ishoramari n ibikorwa remezo, kugeza TV hose, kubaka ubushobozi, guhanga imirimo n ibibndi byinshi bigezweho. Ku bijyanye no guteza imbere itumanaho hagati y u Rwanda n u Bushinwa yagize ati:  U Rwanda rwashyizwe ku mwanya wa 2 muri Afurika mu rwego rwo koroshya ishoramari muri raporo ya Banki y Isi ishinzwe ubucuruzi muri 2020 kuba ku mugabane w  Afurika, ubukungu bushingiye ku bikorera mu Rwanda bwatanze isura nziza ku bashaka gushora imari zabo ku mugabane kubera ko inzitizi zo kwinjira zisa nkaho zitagihari. Turizera ko tuzabona sosiyete z Abashinwa zishora imari mu bikorwa remezo, nk inganda za TV , imishinga y ubucuruzi igezweho. Kugira ngo hagabanyuke igiciro cyo kugeza ibintu muri Afurika kikiri hejuru, kandi hakorwe ubushakashatsi ku iterambere kugira ngo haboneke ibisubizo bikwiye ku masoko nyafurika  n ahandi.  Uyu mwaka hijihijwe isabukuru y imyaka 10 y ihuriro ry ubufatanye bw itangazamakuru ry u Bushinwa n iry Afurika. Mu gushimira byimazeyo no gusubiza amaso inyuma ku musaruro w ibisubizo byiza, ku mpande zombi bagezeho mu myaka icumi ishize, Inzego za Leta impande zombi zashyizeho uburyo bunoze bw itumanaho kugira ngo bahurize hamwe politiki n ibitekerezo bya buri wese. Imiryango n amashyirahamwe y itangazamakuru bakoze ubufatanye mu gutangaza amakuru ndetse no mu bindi bikorwa bitandukanye birimo umushinga wo kugeza TV za Satelite mu midugudu 10,000 hamwe n undi mushinga wa  Integrated Digital Switch-over Project  byihutishije iterambere mu rwego rw itumanaho muri Afrika, ibintu byagiriye cyane Afurika akamaro kanini. U Bushinwa bwatanze kandi gahunda zitandukanye z amahugurwa y inzobere mu bitangazamakuru byo muri Afurika busangiza ubumenyi bufatika no gushimangira ihanahana ry abakozi. Ubufatanye hagati y impande zombi buragenda burushaho kwagura amashami ku muvuduko wo hejuru, mu bice bitandukanye. Ubufatanye mu bitangazamakuru ku mpande zombi bashyigikiye, guteza imbere indangagaciro rusange z abantu no gushyiraho gahunda y ibitekerezo by iterambere mu bufatanye mpuzamahanga. Itangazamakuru ry u Bushinwa n Afurika kandi rizateza imbere guhuza udushya no kurushaho kunoza ubufatanye mu bijyanye n ikoranabuhanga rya digitale n ubukungu mu ikoranabuhanga hagamijwe gushimangira kungurana ibitekerezo, gusangira amahirwe no kuzamura ubushobozi bw imiyoborere. Muri iyi nama yamaze iminsi ibiri gusa, hamuritswemo bimwe mu bikorwa byagezweho muri iyi myaka 10 ishize y Ubufatanye bw itangazamakuru ry u Bushinwa n iry Afurika (2012-2022).  Ihuriro ryasohoye itangazo rikubiyemo icyerekezo na gahunda bigamije iterambere ry itangazamakuru mu gihe kizaza, hashyirwaho n ingamba 5 zirimo guteza imbere ubufatanye n itumanaho, gushyigikira iterambere ry Isi, gutangaza inkuru z ubufatanye hagati y u Bushinwa n Afurika, guteza imbere itangazamakuru ry ikoranabuhanga no gushimangira ihanahana ry amakuru mu rubyiruko.
link1413: We are delighted to share some major news; the launch of our new basketball arena in collaboration with the Gisimba Memorial Center (GMC) in Rwanda. On the 7th of June, Premier Projects, the CSR (Corporate Social Responsibility) division of Premier Bet, announced the opening of the Premier Projects Basketball Arena in Kigali, Rwanda. Premier Projects Basketball Arena As part of its CSR objective, Premier Projects  new strategy is to give back to the incredible community our partners, Premier Bet operate in, using our core activity sports! For over 8 years, Premier Bet has actively developed its activity in Rwanda. This is exactly why this court, provided by the Gisimba Memorial Center (GMC), is a gift from Premier Projects, on behalf of Premier Bet Rwanda (www.premierbet.rw), to the people of Kigali. Our wish is that the whole community could enjoy and practice sport in a safe, well-designed and bright environment. Premier Projects Basketball Arena is open to everyone and is a place to not only play basketball but also to gather and spend time together. This is the magic of sport and we believe it has the power to bring and elevate people together. Introducing the Gisimba Memorial Center The Gisimba Memorial Center is a place where children can come to get help, support and protection when their rights are threatened. It is creating after-school programs that provide academic and artistic enrichment to vulnerable youth in Kigali, Rwanda. This social centre aims at using the arts to positively impact the local community.  They build strong relationships, heal families, restore dignity, and create hope in East African communities through them.Basketball in Rwanda The  Government of Rwanda firmly believes in the power of sports to create national unity and pride while improving the health of the people. Basketball is Rwanda s second most popular sport and by far the most popular indoor sport in the country. Rwanda has a  professional basketball league called the National Basketball League. The league winner will advance to the Basketball Africa League (BAL) qualifiers. Additionally, to support basketball s rising popularity, the Rwandan government and Turkish Investment Company Summa partnered to open the long-awaited Kigali Arena The Basketball Africa League. It is one of Africa s largest indoor stadiums and will host major regional and international basketball events. Recently, the Basketball Africa League (BAL) 2022 playoffs and finals were held from Saturday, May 21st to Saturday, May 28th. This partnership will introduce Rwanda as a world-class tourism and investment destination and highlight Africa s growing sports industry. Kigali Arena offers a great opportunity to attract international basketball tournaments and positions Rwanda as a major sports tourism destination in the region. Stay tuned and follow our journey in building the first Pan-African Sports platform #premierbet #premierprojects #basketball #GMC #Gisimbamemorialcenter #Rwanda #africa #CSR #corporatesocialresponsaibility
link1414: Umuryango w Abanyarwanda baba muri Congo-Brazzaville n inshuti z u Rwanda, ku wa Mbere taliki ya 4 Nyakanga 2022 bahuriye mu birori bibereye ijisho byo kwizihiza isabukuru ya 28 yo Kwibohora,bashimira Ingabo za RPA Inkotanyi zakuye Igihugu mu icuraburindi ryatewe n ubuyobozi bubi. Ni ibirori byitabiriwe n abasaga 300 biganjemo Abanyarwanda batuye mu Mujyi wa Brazzaville, inshuti zabo, abagize inzego zitandukanye z ubuyobozi, abahagarariye ibihugu byabo n Imiryango mpuzamahanga muri Congo. Ambasaderi w u Rwanda muri Repubulika ya Congo Th oneste Mutsindashyaka, yashimiye abitabiriye uwo muhango by umwihariko inshuti z u Rwanda zifatanyije na bo kwishimira iterambere ryagezweho mu Gihugu no mu bubanyi n amahanga mu myaka 28 ishize. Yavuze ko ukwibohora nyako k u Rwanda gushoboka gusa habayeho ubufatanye n ubutwererane biboneye mu ruhando mpuzamahanga. Yagize ati:  Ni yo mpamvu  u Rwanda rwizera cyane ko ubufatanye bw ibihugu bikiri mu nzira y amajyambere, butanga umusaruro ku mpande zose, ari ingenzi mu kugera ku iterambere u Rwanda n ibihugu by abavandimwe by Afurika bikeneye.  Yavuze ko Ingabo zahoze ari iza RPA Inkotanyi zamaze imyaka ine ziyagoheka, amajoro azira ibitotsi, abatabarika batakaje ubuzima muri urwo rugendo rwo kubohora u Rwanda, byarangiye bageze ku ntsinzi bahagaritse Jenoside yakorerwaga Abatutsi yahitanye abasaga miliyoni mu minsi 100 y ukwezi kwa Mata kugeza muri Nyakanga 1994. Yagize ati:  Uyu munsi duha icyubahiro abantu bose bagize uruhare muri urwo rugamba rwo kubohora Igihugu cyacu. Intekerezo zacu nanone zihora ku batanze igitambo kiruta ibindi cy ubuzima kugira ngo tube tugeze hano turi. Iya 4 Nyakanga mu 1994, ni bwo igice cyijimye kurusha ibindi mu mateka yacu cyasoje, hatangira kubakwa amateka mashya aho Abanyarwanda bahindutse umwe, aho buri wese abaho kandi agakorera mu mutekano n umutuzo, yishimira kuba afite uburenganzira busesuye. Yavuze ko amateka mabi u Rwanda rwanyuzemo ari yo arusunikira gutanga umusanzu wo kubungabunga amahoro mu bihugu by Afurika no hanze y uyu mugabane kugira ngo hatazagira ahandi ku Isi ayo mateka yakongera kwisubira. Yavuze kandi ko muri iyi myaka 28 ishize, u Rwanda rwahindutse kimwe mu bihugu bifite umuvuduko uhambaye mu iterambere ry ubukungu, icyitegererezo mu kwimakaza uburinganire n iterambere ry umugore, ubuyobozi butagira n umwe buheza, ikoranabuhanga no kubungabunga ibidukikije. Yakomeje agira ati:  Mbese, uyu munsi ni uw ibyishimo, umunezero w iterambere ridasanzwe ryagezweho mu myaka 28 ishize. Ni ishema kandi ku Banyarwanda bose babaye muri iryo terambere umunsi ku wundi. Ariko u Rwanda ruzirikana ko ukwibohora nyako kubaho gusa mu bufatanye mpuzamahanga.  Yashimangiye ko ari yo mpamvu u Rwanda na Congo Brazzaville bikomeje kwimakaza umubano mwiza biyobowe n Abakuru b Ibihugu byombi Perezida Paul Kagame na mugenzi we Denis Sassou Nguesso. Yanakomoje ku ruzinduko Perezida Kagame aheruka kugirira i Brazzaville n ahitwa Oyo mu kwezi kwa Mata uyu mwaka, rushimangira uburyo ibihugu byombi bikomeje guharanira ko umubano bifitanye warushaho kubyazwa umusaruro mu nyungu z ibihugu byombi. Muri urwo ruzinduko, hasinywe amasezerano y ubufatanye mu nzego zitandukanye z iterambere, harimo ubutwererane mu bya Politiki, ubukungu, ubuhinzi, guhanahana umuco n ubuhahirane bw abaturage, kubungabunga ibidukikije, ubufatanye mu bucukuzi no kubungabunga umutungo kamere n ibindi. Abitabiriye ibirori basusurikijwe n itsinda ry ababyinnyi ry Inganzo Ngali ryaturutse mu Rwanda. Umugoroba wose wari wuzuye amajwi y ingoma, indirimbo n imbyino gakondo, Abanyarwanda bongera kwihuza n umurage ndetse n umuco gakondo ubaranga aho bari hose ku Isi.
link1415: Amazi ni umusingi ukomeye mu buzima bwa muntu kandi kuyakoresha neza biri mu by ibanze mu kugera ku iterambere rirambye. Mu Rwanda, hari intambwe igaragara imaze guterwa mu kurushaho kunoza uburyo abaturage bagerwaho n amazi binyuze mu kurinda umutungo kamere w amazi, gukumira icyakwanduza amazi, no gukumira imyuzure. Intambwe imaze guterwa mu kugeza amazi ku baturage no kuyakwirakwiza yagezweho binyuze muri Gahunda ikomatanyije yo gucunga umutungo kamere w amazi yagize uruhare rukomeye cyane mu kugera kuri Politiki y u Rwanda yo kubaka ubukungu butangiza ibindukikije no guhangana n Imihindagurikire y Ikirere, uburyo bukurikira uko ari butandatu zigaragaza uko u Rwanda rucungamo amazi mu guhangana n imihindagurikire y ikirere. 1. Gushinga ikigo gishinzwe Umutungo Kamere w Amazi mu Rwanda (RWB) Ikigo gishinzwe Umutungo Kamere w Amazi mu Rwanda (RWB) cyashyizweho mu mwaka wa 2020 hagamijwe guharanira ko haboneka amazi ahagije kandi abungabunzwe neza mu guharanira iterambere rirambye. Iki kigo gishinzwe gushyira mu bikorwa politiki z Igihugu, amategeko na gahunda birebana n umutungo kamere w amazi, kugenzura igenamigambi rihuriweho ry umutungo w amazi, gufata amazi no kurwanya isuri, gutanga impushya zo gucunga amazi, guhangana n imyuzure no guteza imbere ububiko bwayo. Iki kigo kandi kigenzura kandi imikoreshereze n imicungire myiza y amazi. Ishyirwaho ry Ikigo gishinzwe Umutungo Kamere w Amazi mu Rwanda rigaragaza ubushake bwa Guverinoma bwo kubungabunga amazi n akamaro kayo mu guhindura imibereho n ubukungu by Igihugu. Byinshi ku birebana n Ikigo gishinzwe Umutungo Kamere w  Amazi mu Rwanda wabisanga kuri www.rwb.rw. 2. Ishyirwaho ry impushya mu gukoresha umutungo kamere w amazi Gukenera gukoresha Umutungo kamere w amazi mu Rwanda bikomeje kwiyongera kandi Igihugu gikeneye kumenya ingano y amazi akoreshwa, abayakoresha, uburyo bayakoreshamo ndetse n aho bayakoresha. Iyo ibyo bimaze kumenyekana, bishobora kugereranywa n ingano y amazi ihari ndetse n ikwiye gukoreshwa hagamijwe gucunga uyu mutungo kamera neza kandi mu buryo burambye. Itegeko rigenga imikoreshereze n imicungire y umutungo kamere w amazi mu Rwanda riha Ikigo cy Igihugu gishinzwe Umutungo Kamere w  Amazi mu Rwanda (RWB) ububasha bwo gukusanya amakuru yose akenewe mu kunoza imicungire y amasoko y amazi. Imitangire y impushya ku mikoreshereze y uwo mutungo kamere ni bumwe muri ubwo bubasha cyahawe. Kubera iki hatangwa impushya mu gukoresha umutungo kamere w amazi?   Gucunga neza umutungo kamere w amazi:  Gucunga neza ikoreshwa ry umutungo kamere w amazi no kwimakaza ibikorwa bitanga inyungu mu guteza imbere ubukungu bw Igihugu.   Gusaranganya umutungo kamere w amazi mu buryo bungana: Mu rwego rwo gusaranganya kugira ngo babashe kugabura amazi, abashinzwe umutungo kamere w amazi bagomba kumenya ingano y amazi aboneka, n uburyo asanzwe akoreshwa.   Kubungabunga ibidukikije: Abashinzwe umutungo kamere w amazi bagomba kumenya neza ko amazi akoreshwa neza, mu buryo buteguye neza, kandi ko ibiyanduza byagabanyijwe ku buryo bufatika. Mu gihe cyo gutanga umutungo kamere w amazi kugira ngo ukoreshwe mu buryo butandukanye, abashinzwe uwo mutungo bagomba guharanira ko uruhererekane rw ibidukikije rukomeza kuboneka. Imitangire y ibyangombwa ikorwa hifashishijwe ikoranabunga (application) rifasha abakoresha amazi gusaba ibyangombwa bakeneye. Iyo mikorere ya serivisi zo gutanga ibyangombwa ifasha mu micungire iboneye y umutungo kamere w amazi. Ibyo byangombwa ushobora kubigeraho unyuze kuri www.waterpermit.rwb.rw. 3. Gahunda yo gufata no kubika amazi U Rwanda rufite imvura nyinshi ku kigero cya mm 1,200 buri mwaka, bituma gufata amazi y imvura buba ubundi buryo bwo kubona amazi mu rwego rwo guhaza ubusabe bw amazi bukomeza kwiyongera, guharanira iterambere ry imibereho n ubukungu ndetse no kubungabunga ibidukikije. Nubwo bimeze bityo ariko, u Rwanda rukomeza gufatwa nka kimwe mu bihugu bifite amazi make bitewe n ubushobozi buke bwarwo bwo kuyabika. Imishinga itari mike yashyizwe mu bikorwa kugira ngo iyi ntego igerweho kandi yose yagaragaje ko hari amahirwe menshi yo gufata amazi y imvura mu gihugu hose. Nk uko bigaragara muri raporo nshya mu gufata no kubika amazi, mu Rwanda haboneka uburyo butatu bw ingenzi butari karemano bwo kubika amazi. Muri bwo harimo ibyuzi by amazi bikoreshwa mu kuhira imyaka ku buso buto, ibibumbiro, ibidamu n ingomero zifashishwa mu kubyara ingufu z amashanyarazi. Iyi Raporo yagaragaje ko kuri ubu u Rwanda rufite ibyuzi by amazi 1,414 bifite ubushobozi bwo kubika metero kibe 131,603, ibyanya by ingomero 77 bifite ubushobozi bwo kubika metero kibe miliyoni 8 n ibidamu 50 bifite ubushobozi bwo kubika metero kibe miliyoni 75. Hakomeje gushyirwa imbaraga mu kongera ubushobozi bw Igihugu bwo  kubika amazi, no kunoza uburyo bwo gufata amazi mu ngo z abaturage. 4. Ubufatanye mu gucunga umutungo kamere w amazi Kwimakaza imicungire y umutungo kamere w amazi mu igenamigambi ry Uturere Hagati y umwaka wa 2017 na 2018, GGGI   umuryango mpuzamahanga ufasha ibihugu biri mu nzira y iterambere kugera ku bukungu burambye harangerwa ibidukikije, yafashije Uturere mu gutegura gahunda z iterambere ryatwo tuzagenderaho kugeza mu mwaka wa 2024. GGGI yatanze inzobere kugira ngo zitange ubujyanama bwimbitse mu itegurwa rya za gahunda z iterambere mu mijyi 6 yunganira Umujyi wa Kigali ari yo Huye, Muhanga, Musanze, Nyagatare, Rubavu na Rusizi. GGGI yaharaniye ko mu igenamigambi ry Uturere mu iterambere hitabwa by umwihariko ku micungire iboneye y umutungo kamere w amazi binyuze muri gahunda ikomatanyije yo kubungabunga umutungo w amazi (IWRM) ifatwa nk ikora ku nzego zose zigira uruhare mu iterambere rirambye ry Akarere. Ibikorwa byihariye birimo kwita kurinda inkengero z imigezi, kongera umubare w ingo zifite ibigega n ubundi buryo bwo gufata amazi y imvura n ibindi. Ibyo biteganyijwe kuba ingirakamaro mu rugendo rwo kugeza amazi meza ku baturage, kuhira imyaka mu buryo bugezweho, gukora ubuhinzi bugamije ubucuruzi, no gutanga amahirwe y inyongera yo kugera ku iterambere rirambye. Umushinga w amazi mu iterambere ry u Rwanda   Water for Growth Rwanda  Umushinga w imyaka ine  Water for Growth Rwanda  (W4GR) watangiye mu mwaka wa 2017, uri mu bufatanye bw ibihugu by u Rwanda n u  Buholandi, ukaba warafashije Minisiteri y Ibidukikije gushyira mu bikorwa gahunda ikomatanyije yo kunoza imicungire n imikoreshereze y umutungo kamere w amazi. Intego nyamukuru yari iyo kugeza umutungo kamere w amazi kuri bose, mu buryo bunoze kandi bubungabunga ibidukikije ku buryo burambye. Umushinga W4GR wakoze gahunda zo gufata amazi kuri 30% by ubuso bw igihugu, zirimo n igenamigambi rirambuye ryo gukwirakwiza amazi mu bihe bitandukanye kugeza mu mwaka wa 2050. Kuri ubu u Rwanda ruzi ingano y amazi ishobora gukoreshwa mu kuhira imyaka, mu nganda, mu bworozi, mu mirimo yo mu ngo ndetse no ku bidukikije. Ayo makuru yavuye mu bushakashatsi yahishuye ikibazo cy amazi make inerekana ko hakenewe ivugururwa mu gishushanyombonera cya gahunda yo kuhira ndetse no muri Politiki igenga umusaruro w ibiribwa. Uyu mushinga kandi wanafashije gushyiraho Ikigo gishinzwe Umutungo Kamere w Amazi mu Rwanda (RWB), ari na cyo kigenzura ikwirakwizwa ry amazi mu kwirinda amakimbirane, kunoza ubuziranenge bw amazi, kuvugurura ibyanya bifata amazi, gukumira no kurwanya isuri, gushyiraho ingamba zo guhangana n imyuzure mu gihe cy imvura ndetse n amapfa mu gihe cy izuba. Umushiga Ukomatanyije w Imicungire y Umutungo Kamere w Amazi- IUCN Intego y Umushinga Ukomatanyije w Imicungire y Umutungo Kamere w Amazi (IWRM) ni iyo gushyira mu bikorwa imicungire irambye y amazi n ibishanga no kwinjiza urusobe rw ibinyabuzima muri gahunda ya IWRM hagamijwe gushyigikira kugabanya ubukene, iterambere rigera kuri bose, guhangana n imihindagurikire y ikirere no kubungabunga ibinyabuzima bitandukanye. Uyu mushinga ufite inzego esheshatu uzibandaho ari zo:   Kunoza imiyoborere n imicungire y ibikorwa by amazi   Gushora imari mu bikorwa remezo by umutungo kamere w amazi   Kwimakaza uruhare rw amazi mu iterambere   Kongera ubumenyi ku mutungo kamere w amazi mu Rwanda   Kwimakaza Imikoranire myiza n ubufatanye mu gukoresha no gucunga neza umutungo kamere w amazi   Imihindagurikire y Ikirere, uburinganire, abantu n uburenganzira 5. Kunoza gahunda zo kurwanya no kwirinda imyuzure mu mijyi Mu guhangana n ibibazo by imyuzure mu Mujyi wa Kigali n indi mijyi mu gihugu, hatangijwe gahunda zitandukanye. Ikigo gishinzwe Umutungo Kamere w Amazi mu Rwanda (RWB) cyubatse Sitasiyo 15 zitanga amakuru yizewe ku nkengero z amazi mu bihe bitandukanye. Ibyo bifasha mu gukurikirana za ruhurura n ahandi hantu hibasirwa n imyuzure bigatuma hafatwa ingamba hakiri kare. Hubatswe ruhurura zisaga 40, hakorwa ubugenzuzi ngo hamenyekane ingo zituye aho zishobora kwibasirwa n umwuzure bituma imiryango isaga 5,000 yari ituye mu manegeka yashobora gushyira ubuzima bwabo mu kaga yimurirwa mu bice bitekanye. 6. Kubungabunga no kuvugurura ibishanga Kwangirika kw ibishanga ndetse no kwandura kwabyo byagize ingaruka zikomeye ku buziranenge bw amazi n ingano yayo. Igabanyuka ry ubushobozi bw ibishanga bwo gusigasira urusobe rw ibinyabuzima rutandukanye ritera ubwiyongere bw imyuzure rigatwara n ubuzima bw abantu, ibikorwa remezo bikangirika, umusaruro w ubuhinzi ukagabanyuka ndetse n amazi agakama. Ni yo mpamvu u Rwanda rwimakaje gahunda yo kuvugurura ibishanga, by umwihariko mu bice by imijyi. U Rwanda rwageze kuri byinshi bikurikira mu micungire y ibishanga, birimo:   Ivugururwa ry ibikorwa by ingenzi bigize uruhurirane rw ibishanga. Nk urugero, ivugururwa ry igishanga cy Urugezi guhera mu mwaka wa 2005 ryatumye cyongerwa ku rutonde rw ibishanga bigengwa n amasezerano ya RAMSAR ku Isi, ndetse kinabona igihembo mpuzamahanga mu 2010.   Imishinga minini yo kongera gusana ibishanga irimo icyiciro cya kabiri cy Umushinga wo Guteza Imbere Imijyi (RUDPII), Uwo gushyira mu byiciro ibishanga byose no kwimura inganda zabarizwaga mu cyanya cyahariwe inganda cyari mu gishanga zerekezwa Masoro mu kindi cyanya aho zibereye kuba.   Himuwe kandi ibikorwa by ubucuruzi bisaga 6,000 (amagaraji y imodoka, parikingi n inganda) n ibikorwa by ingo bikurwa mu bishanga byari mu mujyi kugira ngo byongere gutunganywa.   Itegurwa ry igishushanyombonera cy ibishanga ryerekanye ko nibura kilometero kare 15, zigize 20% by ibishanga byo mu mijyi bizongera gusanwa, mu gihe 29% byamaze kwemezwa nk ibigomba gukoreshwa mu buryo burambye, 38% bigafasha mu kubungabunga urusobe rw ibinyabuzima hanyuma ahasigaye hakifashwa mu bukerarugendo no kuruhuka. Ikindi kintu cy ingenzi cyagezweho ni icyo gutunganya igishanga cya Nyandungu mu Mujiyi wa Kigali, mu buryo bufasha guhangana n imihindagurikire y ikirere kandi bubereye ubukerarugendo, cyashyizwe mu bikorwa n Ikigo cy Igihugu gishinzwe Kubungabunga Ibidukikije (REMA) nyuma y ishoramari ryakozwe n Ikigega cy Ibidukikije mu Rwanda    FONERWA (Rwanda Green Fund), Ishami ry Umuryango w Abibumbye ryita ku Bidukikije (UN Environment) na Leta y u Butaliyani. Iki cyanya cya Nyandungu kiri kuri hegitari 120 kikaba kirimo ibikorwa bitandukanye nk ibyuzi bikozwe mu buryo bw umutako, amashyamba atewe mu buryo bubereye ijisho, ubusitani burimo ibihingwa byifashishwa mu buvuzi, uduhanda tw abanyamaguru dushashe neza ndetse n inzira z amagare, resitora, ishakiro ry amakuru ndetse n ahagenewe izindi serivisi zijyanye no kuruhuka. Uyu mushinga ntiwateguriwe gutanga inyungu z ubusabane n ubukungu gusa, ahubwo unashyigikira uburyo bushya bwo gusubiranya no kubungabunga urusobe rw ibinyabuzima rubarizwa mu bishanga, bikajyana no kwimakaza imicungire irambye y umutungo kamere.
link1416: Amashyamba yo mu Rwanda abarirwa ku buso bwa hegitari 724,695 zingana na 30.4% by ubuso bwose bw Igihugu nk uko bitangazwa muri raporo ya vuba igaragaza ubutaka buriho amashyamba (Rwanda Forest Cover Mapping Report/2019). Muri ayo mashyamba 53% ni ayatewe, 21 ni aya cyimeza ari mu mukenke, 19% ni amashyamba ya cyimeza yo mu misozi ibonekamo imvura nyinshi   mu gihe 6.2% ari ibihuru. Kongera ubuso buteyeho amashyamba biri mu bikorwa n imishinga by u Rwanda bigamije kongera ubushobozi bwo guhangana n imihindagurikire y ikirere, kubyaza ubukerarugendo amadovize menshi, kongera umusaruro ukomoka ku bimera no kuzamura imibereho y Abanyarwanda muri rusange. Buri mwaka Abanyarwanda batera amamiliyoni y ibiti muri gahunda ngarukamwaka bafite intego imwe yo kubungabunga amashyamba no kongera umusaruro. Gahunda y Igihugu y Ubukungu Butangiza Ibidukikije yatangijwe mu mwaka wa 2011 nk uburyo burambye buyobora Igihugu ku kubaka iterambere rizira guhumanya ikirere bitarenze mu mwaka wa 2050. Ni gahunda yimakaza agaciro k amashyamba kandi ikubiyemo ingamba 14 zirimo no gutera ibiti no kubungabunga amashyamba mu buryo burambye hagamijwe guharanira ko amashyamba ya Leta n ay abantu ku giti cyabo acungwa mu buryo bwiza kandi burambye. Bimwe mu byagezweho muri Gahunda y Igihugu y Ubukungu Butangiza Ibidukikije, by umwihariko mu mushinga urambye wo gutera ibiti no kubungabunga amashyamba ni ibi bikurikira: 1. Ubuso buriho amashyamba mu Rwanda bwageze kuri 30.4% Binyuze mu cyerekezo cy Igihugu na politiki yo kureba kure heza, u Rwanda rwabaye kimwe mu bihugu byatangiye hakiri kare gushyira mu bikorwa Intego y Isi yose yiswe  Bonn Challenge  yo kugarura amashyamba ku butaka yahozeho kugeza kuri hegitari zisaga miliyoni 150 bitarenze mu mwaka wa 2020, na hegitari miliyoni 350 bitarenze mu 2030. Mu mwaka wa 2011, ni bwo u Rwanda rwihaye intego yo kugarura amashyamba kuri hegitari miliyoni ebyiri yahozeho akaba yarangijwe bitarenze mu 2020. Imbaraga u Rwanda rwashyize mu kubungabunga amashyamba ariho, gutera amashyamba mashya, kuvugurura amashyamba mu bice bitandukanye by Igihugu no guharanira kugera ku ntego za Bonn Challenge ni byo byatumye u Rwanda rugera ku ntego yo kugira 30.4% by ubuso bw Igihugu buriho amashyamba. Izo nzego zifite akamaro gakomeye ko gushimangira uruhare rw u Rwanda mu guhangana n imihindagurikire y ikirere. Kuri ubu hashyizwe ingufu mu gutera ibiti ahahurira abantu benshi mu mijyi itandukanye y u Rwanda nk uko bigaragara mu gishushanyombonera kirimo gukoreshwa ubu aho Icyerekezo 2050 gitegeka ko imijyi yose n amasanteri agenda atera imbere bikwiye kuba ifite ibyanya byahariwe amashyamba bifatanye n ubundi butaka bukorerwamo ibikorwa bitandukanye. Igihugu nanone cyashyizeho ahatunganyirizwa Ingemwe z Ibiti (Tree Seed Centres) muri pepiniyeri ziherereye mu Karere ka Gatsibo n Aka Huye, mu rwego rwo kongera ingemwe z ibiti zuzuje ubuziranenge. Aha hatunganyirizwa ingemwe z ibiti hagira uruhare mu micungire y amashyamba, umusaruro  w amakara yo gucana, ibiti byifashishwa mu bwubatsi, gukoresha izindi ngufu zitangiza ibidukikije no kubona ingemwe zujuje ubuziranenge by umwihariko. Ni ihuriro kandi ry ibikorwa bigize uruhererekane rwo gutunganya no gukwirakwiza ingemwe, birimo gukora ubwoko bushya, kunoza ubwoko busanzwe, kubungabunga utunyangingo tw ibiti, gukusanya ingemwe, kuzirera no kuzikwirakwiza. Nanone kandi zizakomeza kubakira ku ntsinzi yo kuvugurura amashyamba y u Rwanda no gushyigikira imbaraga zashyizwe mu buhinzi bw amashyamba mu bice bitandukanye mu Gihugu. 2. Gahunda ngarukamwaka yo gutera ibiti n Umuganda Leta y u Rwanda yashoye akayabo mu gutera amashyamba mashya no kuyasubiza aho yari asanzwe binyuze muri gahunda ngarukamwaka yo gutera ibiti n amashyamba. Nko mu gihembwe cy umwaka wa 2020/2021 Abanyarwanda bateye ibiti miliyoni 25 byagize uruhare mu kuvugurura amashyamba muri gahunda yo guhangana n imihindagurikire y ikirere. Muri icyo gihembwe, hegitari 7,400 zateweho ibiti bisanzwe, izindi hegitari 900 zihingwaho ibiti mu mashyamba ya cyimeza ndetse haterwa n ibiti byeraho imbuto 77,000. Hanavuguruwe hegitari 500 z amashyamba ahingwamo ibiti bicanwamo amakara mu rwego rwo kongera umusaruro. Biteganyijwe ko muri uyu mwaka hazaterwa ibiti bibarirwa muri miliyoni 43. Igikorwa ngarukakwezi cy Umuganda na cyo gihuriza hamwe abaturage mu Nzego z ibanze bagamije kugera ku musaruro uhuriweho. Umuganda ni gahunda yihariye y Igihugu yahaye abaturage amahirwe yo kugira uruhare mu gutera ibiti mu rwego rwo kongera ubuso bw Igihugu buteweho amashyamba no kubungabunga ibidukikije uhereye mu Nzego z ibanze. Hagati y umwaka wa 2009 n uwa 2019, ubuso buriho amashyamba bwiyongereyeho 27.7% byose bikaba umusaruro wa gahunda zitandukanye zo gutera amashyamba mashya no kuvugurura ayari yarangijwe. 3. Kwegurira (gukodesha) abikorera amashyamba yari aya Leta mu kuyacunga neza Binyuze muri gahunda y Igihugu yo kwegurira abikorera ibikorwa bimwe, Leta y u Rwanda yagiranye ubufatanye n urwego rw abikorera mu guharanira imicungire iboneye y amashyamba ya Leta. Minisiteri y Ibidukikije yatangije ubufatanye bwayo bwa mbere n abikorera bujyanye no gucunga amashyamba mu mwaka wa 2019, kuyabungabunga no kongera umusaruro atanga. Kugeza ubu Hegitari 23,456.15 zingana na 38.4% by amashyamba ya Leta zicungwa n abashoramari bigenga binyuze mu masezerano y igihe kirekire basinyanye na Leta. 4. Ihangwa rya Pariki y Igihugu ya Gishwati-Mukura U Rwanda ruherutse guhanga Pariki y Igihugu ya Gishwati-Mukura, imwe muri Pariki nshya muri Afurika, mu rwego rwo kurinda amashyamba kimeza ya kera n inguge ziyacumbitsemo.Iyo Pariki igizwe n amashyamba abiri ari yo irinini rya Mukura n irito rya Gishwati aherereye ku musozi ugabaya icyogogo cy imigezi ya Congo na  Nili, agakurikira urwunge rw ibibaya by Albertine (Albertine Rift) bigizwe n urusobe rw ibinyabuzima rutandukanye. Kuvugurura ishyamba rya Gishwati-Mukura no kurihindura Pariki byashobotse ku bufatanye na Global Environment Facility/GE na Banki y Isi, binyuze mu Mushinga wa LAFREC (Landscape Approach to Forest Restoration and Conservation) washyizwe mu bikorwa n Ikigo cy Igihugu cyo kubungabunga Ibidukikije (REMA), Urwego rushinzwe Iterambere mu Rwanda (RDB) n Uturere iyo Pariki iherereyemo. Uwo mushinga w imyaka 5 wubakiye ku mirimo yakozwe na  Forest of Hope Association , ugera ku ntego yo kuvugurura Gishwati-Mukura binyuze mu kuhindura ahantu nyaburanga mu rwego rwo kurushaho kubungabunga urusobe rw ibinyabuzima ruhabarizwa no kwegereza imiryango ituriye Pariki inyungu urwo rusobe rutanga. Kuri ubu RDB irimo gutegura gahunda iri mu byiciro bitandukanye ijyanye no kubungabunga urwo rusobe rw ibinyabuzima no guteza imbere ubukerarugendo muri Pariki y Igihugu ya Gishwati   Mukura. Iyo gahunda ikubiyemo kuyiha abayirinda, gukaza ingamba zo kuyibungabunga, guteza imbere ubushakashatsi, ubufatanye na Koperative ziyakoreramo, gukemura amakimbirane y abantu n inyamaswa, kugenzura imiterere y ibidukikije no guteza imbere ubukerarugendo bugendera ku mategeko. Iyi gahunda irimo gutegurwa ku bufatanye n Inzego z ibanze ndetse n Ikigo  Imizi , Ishami rya   Wilderness Safaris. 5. Kwagura Pariki y Igihugu y Ibirunga U Rwanda rwatangiye umushinga ukomeye wo kwagura Pariki y Igihugu y Ibirunga no guharanira ahazaza heza h ingagi zo mu misozi zita mu rugo ishyamba ry Ibirunga. Iyi gahunda y imbonekarimwe igamije kwagura pariki ku kigero cya 23% ikiyongeraho kilometero kare 37.4, ubunini bwayo bukava kuri kilometero kare 160 bukagera kuri kilometero kare 197.4. Biteganyijwe ko izo hegitari zizongerwaho izindi hegitari 6,620 z icyanya cy ubuhumekero (buffer zone) gitandukanya Pariki n ubutaka bw abaturage. Pariki y Igihugu y Ibirunga ifite urusobe rw ibinyabuzima rudatekanye kandi buri kuri kilometero kare 160 gusa, ari na yo mpamvu u Rwanda rwiyemeje kuyagura ikongerwaho hafi kimwe cya kane cy ubunini ifite ubu. Pariki yagutse yitezweho guteza imbere imibereho y ingagi zo mu misozi zitagiraga ubwisanzure buhagije kandi ishyigikire ubwiyongere bwazo ku kigero kiri hagati ya 15% na 20% n igabanyuka ry imfu z abana b ingagi ku kigero kiri hejuru ya 50%. Kwagura Pariki y Igihugu y Ibirunga byitezweho no guhindura imibereho y imiryago iyizengurutse kandi bizanatuma gusura ingagi birushaho kuba ubunararibonye buhebuje. Byinshi ku bijyanye no kwagura Pariki y Igihugu y Ibirunga wabisanga kuriwww.visitrwanda.com/gorillas.
link1417: Abakinnyi b ikipe y igihugu  Amavubi, batangiye umwiherero utegura imikino ibiri u Rwanda ruzakinamo na Djibouti mu ijonjora rya mbere mu rugendo rwo gushaka itike yo kuzitabira Shampiyona Nyafurika ihuza abakinnyi bakina imbere mu bihugu byabo (CHAN), izabera muri Uganda, Kenya na Tanzania muri Gashyantare 2025. Mu gitondo cyo kuri uyu wa Mbere, tariki ya 21 Ukwakira 2024, ni bwo abakinyi 26 bahamagawe n Umutoza w Ikipe y Igihugu, Frank Spittler, yatangiye umwiherero utegura iyi mikino. Urutonde rw Abakinnyi 26 batangiye Umwiherero bitegura Djibouti Abazamu Hakizimana Adolphe, Niyongira Patience, Muhawenayo Gad na Fils Habineza Francois Ba myugariro Ombolenga Fitina, Byiringiro Gilbert, Niyomugabo Claude, Ishimwe Christian, Niyigena Clement, Nshimiyimana Yunusu, Ndayishimiye Thierry na Hirwa Jean. Abo Hagati Muhire Kevin, Ruboneka Jean Bosco, Ndikumana Fabio, Iradukunda Simoen, Didier Ndayishimiye na Ngabonziza Pacifique. Ba Rutahizamu Niyibizi Ramadhan, Dushiminan Olivier, Iraguha Hadji, Kabanda Serge, Mbonyumwami Taiba, Osse Iyabivuze Iyi mikino yombi izabera i Kigali tariki ya 27 na 31 Ukwakira 2024 kuri Stade Amahoro. Kuri iyi nshuro, ikipe izakomeza hagati y u Rwanda na Djibouti izahura n izaba yakomeje hagati ya Sudani y Epfo na Kenya, mu ijonjora rya kabiri rizakinwa mu Ukuboza. Imyitozo ya mbere iratangira kuri uyu mugoroba ku kibuga cy imyitozo cya Stade Amahoro.
link1418: Nyuma y imikino y amakipe y ibihugu, mu bihugu bitandukanye, imikino ya Shampiyona yarakomeje mu mpera z icyumweru gishize, bamwe mu bakinnyi b Abanyarwanda bakina hanze bafashije amakipe yabo kwitwara neza nubwo hari abo shampiyona zabo zitahiriye. Mu gihugu cya Ukraine shampiyona yakomezaga hakinwa umunsi wa cumi, Ikipe ya FC Kryvbas Kryvyi Rih ikinamo Kapiteni w Amavubi Bizimana Djihad yatsinze Zorya Luhansk igitego 1-0, yuzuza amanota 14 mu mikino icyenda imaze gukina muri Shampiyona. Muri uyu mukino Djihad yinjiye mu kibuga asimbuye ku munota wa 57. Impera z icyumweru zari nziza Kuri Stade Tunisien yo mu cyiciro cya mbere muri Tunisia ikinamo Mugisha Bonheur yatsinze Etoile du Sahel igitego 1-0 mu mukino w umunsi wa gatanu wa shampiyona yakinnyemo iminota yose y umukino. Impera z icyumweru kandi zari nziza kuri Ishimwe Anicet ukinira Olympique de B ja yo mu cyiciro cya mbere muri Tuniziya yagaragaye mu mukino ikipe ye yatsinzemo EGS Gafsa ibitego 2-0. Myugariro Mutsinzi Ange ukinira FK Zira yo mu cyikiro cya mbere muri Azerbaijan yanganyije na Sabah FK igitego 1-1 mu mukino w Umunsi wa cumi wa shampiyona yakinnyemo iminota yose y umukino. Al Ahli Tripoli yo muri Libya ikinamo Manzi Thierry ikomeje imyitozo yitegura Shampiyona ya 2024/25 izatangira tariki 25 Ukwakira 2024. Myugariro w Ikipe y Igihugu, Imanishimwe Emmanuel  Mangwende  ukinira AEL Limassol yo muri Cyprus ntibakinnye umukino wa shampiyona mu mpera z icyumweru ahubwo arakina kuri uyu wa Mbere bakirwa na Nea salamina Famagusta saa kumi n ebyiri z umugoroba. Myugariro Rwatubyaye Abdul ukinira Brera Strumica yo muri Macedonia y Amajyaruguru yakinnye iminota yose y umukino mu mukino ikipe ye yanganyijemo na Voska Sports igitego 1-1 mu mukino w umunsi wa cumi wa shampiyona. Mu gihugu cya Kenya AFC Leopards ikinamo Rutahizamu Gitego Arthur yanganyije na Kariobangi Sharks igitego 1-1 mu mukino w Umunsi wa gatanu wa Shampiyona. Muri uyu mukino Gitego Arthur ni we watanze umupira wavuyemo igitego cyatsinzwe na Victor Omune mbere yo gusimbuzwa ku munota wa 60. One Knoxville ikinamo rutahizamu Nshuti Innocent yanganyije na Forward Madison FC ubusa ku busa mu mukino uyu Munyarwanda atakoreshejwemo. Rutahizamu Jojoe Kwizera ukinira Rhode Island yinjiye mu kibuga asimbuye ku munota wa 66 mu mukino ikipe ye yanganyijemo na Charleston Battery igitego 1-1. Sandvikens IF ikinamo Byiringiro Lague yatsinzwe na Orgryte IS ibitego 4-2 mu mukino uwo Munyarwanda yari ku ntebe y abasimbura. York Rafael wa Gefle IF yo muri Su de ukina mu kibuga hagati yakinnye iminota 89 mu mukino ikipe ye yanganyijemo na IK Oddevold igitego 1-1. Samuel Guelette ukinira La Louviere yo mu cyikiro cya kabiri mu Bubligi yari ku ntebe y abasimbura mu mukino ikipe ye yanganyijemo na Eupen igitego 1-1 mu mukino w Umunsi wa munani wa shampiyona ifata umwanya wa kabiri n amanota 17. Umuzamu Buhake Clement Twizere ukinira Ullensaker Kisa yo mu cyiciro cya kabiri muri Norway yakinnye umukino wose ikipe ye yatsinzwemo na Strommen IF ibitego 4-3. Umuzamu Ntwali Fiarce ukinira Kaizer chiefs yo muri Afurika y Epfo yabanje mu kibuga mu mukino ikipe ye yanyagiyemo Super Sports United ibitego 4-0 muri 1/8 cy irushanwa rya Carling Knockout. Muri   cya Carling Knockout Kaizer chiefs yatomboye Mamelodi Sundown s.
link1419: APR FC yatsinze Gasogi United igitego 1-0 mu mukino w umunsi wa gatandatu wa shampiyona, ibona intsinzi ya mbere muri Shampiyona ya 2024/25. Uyu mukino wabaye ku mugoroba wo kuri iki Cyumweru tariki 20 Ukwakira 2024, kuri Kigali Pele Stadium. Uyu mukino wari wasubitswe kubera imvura nyinshi yaguye i Nyamirambo ku wa Gatandatu Umukino watangiye utuje ku mpande zombi umupira ukinirwa mu kibuga hagati Ku munota wa 32  APR FC yabonye amahirwe yo gufungura amazamu ku mupira wazamukanywe na Niyomugabo Claude uwuhaye Richmond Ramptey ateye ishoti ujya hanze y izamu Ku munota wa 42  APR FC yabonye igitego cya mbere cyatsinzwe na Mamadou Lamine Bah ku mupira mwiza yahawe na Victor Mbaoma. Igice cya mbere cyarangiye APR FC yatsinze Gasogi United igitego 1-0 cya Mamdou Lamine Bah. Mu gice kabiri, ikipe y ingabo y ingabo yakomeje gusatira izamu rya Gasogi United ishaka igitego cya kabiri binyuze ku ruhande rw ibumoso. Ku munota wa 60  Gasogi United yagerageje gusatira izamu rya APR FC binyuze ku mupira wazamukanywe na Kabanda Serge ateye ishoti umupira ukurwamo n umunyezamu Nzila Pavelh. Umukino warangiye APR FC itsinze Gasogi United igitego 1-0. APR FC yahise iva ku mwanya wa nyuma ijya ku wa 13 n amanota ane mu mikino ibiri imaze gukina mu gihe Gasogi United yafashe umwanya wa karindwi n amanota umunani.  ndi mikino yabaye uyu munsi, Police FC yanganyije na Gorilla FC ubusa ku busa ikomeza kuyobora Shampiyona n amanota 12 naho Marines FC yatsinze Kiyovu Sports Ibitego 4-2. Umukino uzasoza iy Umunsi wa Gatandatu wa Shampiyona, uzahuza AS Kigali na Vision FC ku wa Mbere.
link1420: Ku wa Gatandatu tariki ya 19 Ukwakira, irushanwa ry umukino wa Karate rihuza amashami ya Polisi y u Rwabda ryasojwe hatangwa imidali ku bahize abandi. Ni amarushanwa yabereye ku cyicaro gikuru cya Polisi y u Rwanda ku Kacyiru mu Mujyi wa Kigali, mu rwego rwo kwitegura irushanwa ry uyu mukino ku rwego rw Igihugu. Ryitabiriwe n abakinnyi 35 bahagarariye abandi, bahatanye mu byiciro birimo Kata na Kumite mu bagore n abagabo. Umuhango wo gutangiza iri rushanwa  wayobowe n Umuyobozi Mukuru wa Polisi y u Rwanda Wungirije (DIGP) ushinzwe ubutegetsi n abakozi, DCG Jeanne Chantal Ujeneza. Witabiriwe kandi n abayobozi barimo Umuyobozi w Ishyirahamwe ry umukino wa Karate mu Rwanda (FERWAKA) Damien Niyongabo, Uhagarariye Ishyirahamwe ry u Buyapani rya Karate mu Rwanda (JKA Rwanda) Rurangayire Guy n Umuyobozi wa Karate muri Polisi y u Rwanda ACP (Rtd) Reverien Rugwizangoga. Mu gusoza iri rushanwa rya Karate hatanzwe ibihembo kubitwaye neza mu byiciro byose ari byo Open Kata na Kumite mu bagabo n abagore.
link1421: Rayon Sports yatsinze Bugesera FC ibitego 2-0 mu mukino w umunsi wa gatandatu wa shampiyona, yuzuza intsinzi ya gatatu yikurikiranya muri iyi shampiyona ya 2024/25. Uyu mukino wabaye kuri uyu wa Gatandatu tariki 19 Ukwakira 2024, kuri Kigali Pele Stadium. Umukino watangiranye umuvuduko uri hejuru ku mpande zombi ku buryo umupira wavaga ku izamu rimwe ugana ku rindi. Ku munota wa 15, Bugesera FC yabonye Coup-franc nziza ku ikosa ryakozwe na Kanamugire Roger kuri Niyomukiza Faustin inyuma y urubuga rw amahina, umupira watewe na Iracyadukunda Eric ukorwaho na Khadime Ndiaye ujya muri koruneri itagize icyo itanga. Ku munota wa 18, Rayon Sports  yahushije uburyo bwiza ku mupira mwiza wahawe Fall Ngagne asiga Iracyadukunda Eric, awufunze ashaka kuroba Arakaza Mac Arthur, uyu munyezamu w Umurundi aba ibamba, ashyira umupira muri koruneri. Ku munota 21, Rayon Sports yafunguye amazamu ku gitego cyatsinzwe na Yousou Ngagne ku mupira yatsindishije umutwe ku mupira mwiza wari uvuye muri koruneri yatewe na Muhire Kevin. Ku munota wa 28, Rayon Sports yasatiraga cyane yongeye kubona amahirwe yo gutsinda igitego cya kabiri nyuma yaho Umunya-Senegal yacenze abakinnyi babiri ba Bugesera FC, ateye mu izamu, umupira ukurwamo na Arakaza wari waguye. Ku munota wa 29, Bugesera FC yahushije uburyo bwiza bwo kwishyura igitego ku mupira Niyomukiza Faustin yahawe na Bizimana Yannick, ateye mu izamu, ukurwamo na Khadime Ndiaye wahise atabarwa na Youssou Ngagne uwushyize muri koruneri. Ku munota wa 45+2, Muhire Kevin yahannye ikosa ryakorewe kuri Bassane mu ruhande, umupira ukurwamo na Arakaza awushyira muri koruneri itagize ikivamo. Igice cya mbere cyarangiye Rayon Sports iyoboye umukino n igitego 1-0 cyatsinzwe Youssou Ngagne. Mu gice cya kabiri, Bugesera FC yatangiranye impinduka Ssentongo Farouk na Tuyihimbaze Gilbert basimbura Nyarugabo Moise na Pacifique. Ku rundi ruhande Rayon Sports nayo yatangiranye impinduka Adama Bagayogo na Ishimwe Fiston basimbura Rukundo Abdul Rahman na Iraguha Hadji. Muri icyo gice, Bugesera FC yatangiye yataka cyane izamu rya Rayon Sports ishaka igitego cyo kwishyura harimo uburyo bwa Tuyihimbaze Gilbert wateye umupira ukurwamo na Khadime Ndiaye, ujya muri koruneri yatewe, Farouk ateye ishoti, uyu munyezamu akora ku mupira urarenga. Ku munota wa 69, Bugesera FC yongeye gusatira ishaka igitego cy impozamarira ku mupira Bizimana Yannick yahaye Tuyihimbaze Gilbert na we ukinanye na Iracyadukunda Eric wateye ishoti ari mu rubuga rw amahina, umupira ujya hejuru. Nubwo yari yatsinzwe, Bugesera FC yakomeje gusatira izamu rya Rayon Sports harimo uburyo bwo ku munota wa 80, Khadime Ndiaye yatabayemo Rayon Sports, arenza umupira wari wasatiriwe na Tuyihimbaze Gilbert mbere y uko Bugesera FC itera koruneri itagize icyo itanga. Ku munota wa 85, Rayon Sports yabonye amahirwe yo gutsinda igitego cya gatatu kuri koruneri yavuye ku mupira warengejwe na Ciza Jean Paul, usanga Kanamugire Roger awushyira hejuru y izamu. Umukino warangiye Rayon Sports Itsinze Bugesera FC ibitego 2-0, yuzuza itsinzi ya gatatu yikurikiranya muri shampiyona y uyu mwaka. Rayon Sports yahise igira amanota 11 ifata umwanya wa kabiri ku rutonde rw agateganyo inganya na Police FC ya mbere, izigamye ibitego umunani mu gihe Gikundiro ifite ibitego bine. Bugesera FC yagumye ku mwanya wa 12 n amanota atatu. Indi mikino yabaye uyu munsi, Etincelles yanganyije n Amagaju ibitego 2-2 naho Musanze FC yatsinze Mukura VS igitego 1-0. Abakinnyi babanje mu kibuga ku mpande zombi Rayon Sports Khadime Ndiaye, Omborenga Fitina, Bugingo Hakim, Youssou Diagne, Omar Gning, Kanamugire Roger, Rukundo Abdulrahman, Muhire Kevin (c), Fall Ngagne, Iraguha Hadji na Aziz Bassane Bugesera FC Arakaza Mac Arthur, Mucyo Didier Junior, Iracyadukunda Eric, Hirwa Jean de Dieu, Ciza Jean Paul, Kaneza Augustin (c), Niyomukiza Faustin, Dukundane Pacifique, Bizimana Yannick, Gakwaya Leonard na Nyarugabo Moise.
link1422: Guhera kuri uyu wa Gatanu tariki 18 Ukwakira 2024 haratangira Shampiyona ya Volleyball ya 2024/25 izakinwa n amakipe umunani mu bagabo n umunani mu bagore harimo n ikipe nshya ya Kepler WVC. Amatsiko ni yose ku bakunzi ba Volleyball kuko benshi mu bo muganiriye bakubwira ko ruzaca Imana yonyine kuko amakipe agera kuri atanu mu bagabo afite ubushobozi bwo kwegukana igikombe. Iyi Shampiyona ifite umwihariko izakoreshwamo uburyo bw amashusho afasha abasifuzi gufata ibyemezo bitandukanye buzwi nka VAR nkuko byemejwe mu nama y inteko rusange isanzwe y iri shyirahamwe yateranye ku itariki 10 Kanama 2024. Mu bagabo, shampiyona y uyu mwaka izakinwa n amakipe umunani arimo APR VC, Kepler VC, Police VC, Gisagara VC, RPN VC, East Africa University Rwanda na Kigali VC. Nk uko byagenze umwaka ushize w imikino biragoye cyane kugira ikipe waha amahirwe yo kwegukana igikombe cya Shampiyona kurusha izindi, cyakora amakipe nka APR VC ifite igiheruka, REG VC, Gisagara VC, Police VC na Kepler VC ari mu zigomba kugihatanira. Mu bagore, shampiyona y uyu mwaka izakinwa n amakipe umunani arimo n ikipe nshya ya Kepler WVC yitezweho kuzatanga akazi gakomeye nk uko iy abagabo yabigaragaje mu mwaka umwe imaze ishinzwe. Andi arindwi ni APR WVC, Police WVC, RRA WVC, Ruhango WVC, East Africa University Rwanda, Wisdom School na Rwanda Polytechnic Huye College. Muri iki cyiciro cy abagore hitezwe ihangana rikomeye hagati y amakipe ane arimo APR WVC ifite igikombe giheruka na Police WVC, Rwanda Revenue Authority, Kepler na Ruhango WVC yabaye iya kane umwaka ushize. Abakinnyi bo kwitega mu byiciro byombi Nk uko byagenze umwaka ushize, iyi shampiyona izakinwa n abanyamahanga batatu. Amakipe atandukanye yagannye isoko ku bwinshi ashaka abakinyi bava hanze y u Rwanda. Bamwe mu bakinnyi bo kwitega barimo, Umunya- Gambia, Jahara Koita ukinira Police VC wakiniraga ikipe ya O.M.K yo mu gihugu cya Algeria. Hari kandi Umunya-Brazil Matthaus Wojtylla, REG VC yaguze avuye muri Romani ndetse n Umunya- Gambia Modou Lamine Jarju. Police WVC yabaye iya kabiri umwaka ushize nayo yaguze Sandra Ayepoa wakiniraga ikipe ya El-Wak Wings y iwabo muri Ghana, APR WVC yaguze Umunya- Botswana, Gaoleseletse Lizzy wari Kapiteni wa Rwanda Revenue Authority ndetse naAmito Sharon yavanye muri Police WVC.RRA WVC nayo ntiyatazwe ku isoko yaguze umunyekongo Mpeti Lolo Irene. Ntabwo hakirengagizwa Abanyarwanda nka Dusenge Wicklif wekereje muri Kepler VC, Manzi Saduru werekeje muri Police VC avuye muri APR VC na Ishimwe Patrick wakiniraga GSO de Butare. Hari kandi Mugisha Jean Sentere yerekeje muri REG VC avuye muri IPRC Huye na Rukundo Bienvenue waje muri REG VC avuye muri Police VC. Ibi birori bya Volleyball biratangira kuri uyu wa Gatanu tariki 18 Ukwakira 2024 muri Petit Stade i Remera ahateganyijwe imikino ibiri mu bagore n abagabo, RRA WVC irakina na Kepler WVC saa kumi n imwe mu gihe umukino utegerejwe mu bagabo uhuza REG VC na Police VC saa moya z umugoroba.
link1423: Myugariro Buregeya Prince uheruka gutandukana na APR FC, yerekeje muri AS Kigali asinya amasezerano y umwaka umwe. Buregeya nta kipe yari afite kuva muri Kamena ubwo yatandukanaga na APR FC yari amazemo imyaka irindwi. Buregeya Prince yerekeje muri AS Kigali nyuma yo kujya muri Al-Nasiriya yo mu Cyiciro cya Kabiri muri Iraq bidakunze. Uyu mukinnyi yiyongereye kuri Bukuru Christophe wanyuze mu makipe atandukanye yo mu Rwanda arimo APR FC, Rayon Sports, Mukura ndetse na Rutsiro FC yaherukagamo akaba yarasinye umwaka umwe. Ubwo Shampiyona izasubukurwa mu mpera z icyumweru, AS Kigali izakira Vision FC ku wa Mbere, tariki 21 Ukwakira 2024 mu mukino w umunsi wa gatandatu.
link1424: Ikipe ya Police Volleyball Club yitegura umwaka mushya w imikino uzatangira ku wa Gatanu tariki 18 Ukwakira yerekanye abakinnyi batatu yaguze barimo Umunya- Gambia, Jahara Koita, Manzi Saduru na Ishimwe Patrick. Jahara ni umwe mu bakinnyi bakomeye, yaherukaga muri OMK VC yo muri Algeria, Manzi yavuye muri APR VC yahesheje Igikombe cya Shampiyona giheruka ndetse na Ishimwe ukiri muto wavuye muri Groupe Scolaire de Butare. Police VC ikomeje kugaragaza imbaraga zikomeye kuko nk umwaka ushize yegukanye Zone V yabereye i Kigali ndetse n Irushanwa ryo Kwibuka (GMT). Iyi kipe kandi yatsindiwe ku mukino wa nyuma w Irushanwa ryo Kwibohora ndetse na Memorial Kayumba. Police VC izatangira shampiyona ku wa Gatanu, tariki ya 18 Ukwakira 2024, ikina na REG VC saa  moya z umugoroba  muri Petit Stade i Remera,
link1425: Ingabo z u Rwanda zoherejwe mu butumwa bw Umuryango w Abibumbye bwo kubungabunga amahoro muri Sudani y Epfo (UNMISS) bongereye ubumenyi bwo kwitabara abangavu biga mu Ishuri Ribanza rya Malakia muri Makakal. Abana b abakobwa bahawe ubwo bumenyi bujyanjye n imyitozo njyarugamba yo kwirwanaho bugarijwe ni 60, muri gahunda yo kubongererera ubushobozi bwo kwirinda mu bihe bigoye no kwigirira icyizere. Chol Nyok, Umuyobozi w Ishuri Ribanza rya Malakia, yashimiye Ingabo z u Rwanda kuri ubwo bufasha babahaye. Yagize ati:  Twafashe umwanzuro wo gusaba abasirikare b u Rwanda bari mu butumwa bw amahoro kudufasha bakatwongerera ubu bumenyi kubera ko twabonye ari ingenzi kuba abakobwa bacu bagira ubushobozi bwo kwirwanaho. Turashaka ko bakura bifitiye icyizere kandi batekanye.  Lt Col Simon Kabera, Umuvugizi wungirije w Ingabo z u Rwanda, yashimangiye akamaro k iyo gahunda agaragaza ko badatoza abantu kurwana ahubwo babatoza kwirwanaho mu bihe by amage. Ati:  Ntabwo dutoza abantu kujya kurwana; tubatoza kwirwanaho. Turi ibihugu by abavandimwe kandi ni inshingano zacu gufashanya mu guhanga ikirere gitekanye kuri bose by umwihariko ku rubyiruko rwo hazaza h iki gihugu.  Amahugurwa yahawe abo bangavu arimo inyitozo na tekiniki njyarugamba yihariye mu gushimangira umutekano wizewe w abana b abakobwa bakunze kwibasirwa n abashaka kubagirira nabi. Iyo gahunda ishimangira ukwiyemeza k u Rwanda mu kwimakaza amahoro n umutekano mu Gihugu no hanze y imipaka yarwo.
link1426: REG na APR z abagore muri Basketball azahagararira u Rwanda mu Mikino Nyafurika ya Zone V izabera muri Zanzibar kuva tariki ya 27 Ukwakira kugeza ku ya 1 Ugushyingo 2024. Iri rushanwa rizitabirwa n amakipe icyenda aturutse mu bihugu bitandukanye yo mu Karere k Afurika y Iburasirazuba bigize Zone V ya FIBA ari byo Uganda, u Burundi, Tanzania, Misiri, Kenya, Sudani y Epfo, Ethiopia, Djibouti, Somalia n u Rwanda. U Rwanda ruzahagararirwa na REG WBBC yegukanye Igikombe cya Shampiyona y Icyiciro cya Mbere mu Bagore mu 2024 ndetse na APR WBBC yabaye iya kabiri. Iri rushanwa rizaba rigamije gushaka itike y Imikino Nyafurika  2024 FIBA Africa Championship Cup  mu bagore, izahuza amakipe 10 meza yo hirya no hino kuri uyu mugabane.
link1427: Umudage Thomas Tuchel watoje Chelsea, yagizwe Umutoza Mukuru w u Bwongereza asinya amasezerano y umwaka umwe n igice. Kuri uyu wa Gatatu tariki 16 Ukwakira 2024, ni bwo Thomas Tuchel yerekanywe kuri Stade Wembley. Ikipe y Igihugu y u Bwongereza yari imaze iminsi idafite umutoza mukuru nyuma yaho Gareth Southgate asezeye ubwo  The Three Lions  yari imaze gutsindwa na Espagne ku mukino wa nyuma wa Euro 2024. Nyuma yo guhabwa izi nshingano Tuchel yavuze ko yishimiye gutoza iki gihugu Ati:  Nishimiye cyane kuba nahawe icyubahiro cyo kuyobora ikipe y u Bwongereza, kugira amahirwe yo guhagararira u Bwongereza ni amahirwe akomeye, kandi no gukorana n iri tsinda ridasanzwe ry abakinnyi bafite impano  birashimishije cyane.  Biteganyijwe ko Tuchel azatangira inshingano ze tariki ya 1 Mutarama 2025. Thomas Tuchel abaye umunyamahanga wa gatatu utoje iki gihugu nyuma ya Sven-Goran Eriksson na Fabio Capello. Tuchel asanzwe azi umupira w u Bwongereza kuko yatoje Chelsea hagati ya Mutarama 2021 na Nzeri 2022. Uyu mugabo w imyaka 51, yegukanye UEFA Champions League, Igikombe cy Isi cy Amakipe na UEFA Super Cup mbere yo kwirukanwa muri Chelsea. Yatoje kandi Bayern Munich, Paris Saint-Germain na Borussia Dortmund. Tuchel yatwaye Igikombe cy u Budage muri Dortmund n ibikombe bibiri bya Ligue 1 muri PSG ndetse mu mwaka w imikino wa 2019-20 yatwaye ibikombe bitatu bikinwa mu Bufaransa. Akazi gakomeye aherukamo ni aka Bayern Munich, ariko nyuma yo kunanirwa kuyihesha igikombe cya Bundesliga ku nshuro yayo ya mbere kuva mu 2011/12, yahise yirukanwa nubwo yari agifite umwaka ku masezerano.
link1428: Ikipe y Igihugu  Amavubi  yatsinze Benin ibitego 2-1 mu mukino wo kwishyura w umunsi wa kane wo mu itsinda A, yongera kugira icyizere cyo guhatanira itike yo kujya mu Gikombe cy Afurika cya 2025 muri Morocco. Uyu mukino wabaye ku mugoroba wo kuri uyu wa Kabiri tariki 15 Ukwakira 2024, kuri Sitade Amahoro. U Rwanda rwagiye gukina uyu mukino rusabwa gutsinda kugira ngo rugire icyizere cyo guhatanira itike CAN 2025 nyuma yo gutsindwa na Benin ibitego 3-0 mu mukino ubanza. Umukino watangiye wihuta ku mpande zombi, ku munota wa mbere Amavubi yashoboraga gufungura amazamu ku mupira wazamukanywe na Imanishimwe Emmanuel ugera kwa Samuel Gueulette wawuterekeye neza Mugisha Gilbert wari wenyine mu rubuga rw amahina ateye ishoti umupira ujya mu mu ntoki za Souke Marcel Dandjinou. Amavubi yasatiraga cyane yongeye guhusha igitego ku munota wa 11 ku mupira wahinduwe na Fitina Omborenga usanga Mugisha Gilbert mu rubuga rw amahina, arazamuka awutera n umutwe ariko ujya hanze. Kugeza ku munota wa 32 Amavubi yakomeje kubonana neza binyuze ku mupira yavaga ku ruhande rw ibumoso Mangwende na Mugisha Gilbert. Ku munota wa 42  Benin yakinaga ibintu bike cyane yafunguye amazamu ku gitego cyatsinzwe na Andreas Hountondji ku makosa ya Fitina Omborenga watakaje umupira hagati mu kibuga. Igice cya mbere cyarangiye Benin iyoboye umukino n igitego 1-0. Mu gice cya kabiri, Amavubi yatangiranye imipinduka Jojea Kwizwera aha umwanya Ruboneka Jean Bosco. Ku munota wa 48, Benin yahushije igitego cyabazwe ku ishoti rikomeye ryatewe na Andreas Hountondji rigarurwa n umunyezamu Fiacre Ntwari. Ku munota wa 57  Amavubi yahushije uburyo bwo kubona igitego cyo kwishyura ku mupira Samuel Gueuette yakinananye na Mangwende wawuteye ujya mu izamu, myugariro wa Benin aritambika, umupira ugarukira uyu myugariro noneho ushyize mu izamu uruhukira mu maboko ya Marcel Dandjinou. Ku munota wa 70  Amavubi yakinaga neza yabonye igitego cyo kwishyura cyatsinzwe na Nshuti Innocent ku mupira yahawe mu rubuga rw amahina ahita ashyira mu izamu. Ku munota 72  Amavubi yabonye Penaliti ku ikosa ryakorewe Kapiteni Djihad Bizimana mu rubuga rw amahina.  yi Penaliti yatewe neza na Djihad Bizimana amavubi abona igitego cya kabiri. Mbere y uko umukino urangira Umusifuzi wa Kane yongeyeho iminota ine y inyongera. Ku munota wa 90+2  Benin yahushije igitego ku mupira watewe na Steve Mounie mu rubuga rw amahina, Ange Mutsinzi ashyira umupira muri koruneri itagize ikivamo. Umukino warangiye u Rwanda rutsinze Benin ibitego 2-1 ikipe y Igihugu y Amavubi yongera kwiyunga n Abanyarwanda. Muri itsinda A, Nigeria iyoboye itsinda n amanota arindwi Benin igakurikira n amanota atandatu. u Rwanda ruri hafi n amanota atanu. Umukino wagombaga guhuza Nigeria na Libya muri iri tsinda wasubitswe kubera ibibazo byabaye mbere yawo. Mu kwezi gutaha, u Rwanda ruzakira Libya kuri Sitade Amahoro mbere yo gusura Nigeria. Abakinnyi b Amavubi babanje mu kibuga: Ntwali Fiarce, Ombolenga Fitina, Niyigena Clement, Mutsinzi Ange, Emmanuel Imanishimwe, Mugisha Bonheur, Bizimana Djihad, Samuel Gueulette, Kwizera Jojea, Mugisha Gilbert na Nshuti Innocent.
link1429: Umuhanzi Kayigire Josue uzwi nka Afrique yateguje ko agiye gushyira ahagaragara alubumu ye ya mbere, yemeza ko izanyura abakunzi be. Abinyujije ku mbuga nkorambaga ze, uyu muhanzi yateguje abamukurikira ko agiye gushyira ahagaragara umuzingo(album) kandi uzabanyura. Ni umuzingo yise In2Stay avuga ko yitondeye. Yagize ati:  Ijwi rishya ririmo kuzamuka, aho injyana ihura na roho, hanyuma inkuru zikabaho, vuba ndashyira hanze umuzingo, mukomeze mukurikire iby urugendo.  Ni umuzingo atigeze atangazaho byinshi ibijyanye n umubare w Indirimbo ziwuvize cyangwa igihe azawutangariza, uretse kuba yasabye abakunzi be kutamutererana. Afrique yamenyekanye cyane mu ndirimbo zirimo Agatunda, Chadia, Rompe, Akanyenga, Banyica n izindi. Mu 2023, Afrique yari yatangaje ko imirimo yo gutunganya umuzingo we, igeze ku kigero cya 90%.
link1430: Mu gihe habura iminsi itageze kuri 7, Korali Family of Singers yo mu iterero EPR Kiyovu mu Karere ka Nyarugenge mu Mujyi wa Kigali, yashyizeho ahantu ho kugurira amatike yo kwinjira. Igitaramo  Umuryango Mwiza Live Concert  gitegerejwe na benshi ku Cyumweru tariki 27 Ukwakira 2024 muri Camp Kigali, aho guhera Saa Munani imiryango izaba ikinguye. Insanganyamatsiko y igiterane igira ati:  Guharanira ubusugire bw umuryango wo shingiro ry Itorero ndetse n Igihugu.  Abategura iki gitaramo bavuze ko amatike arimo kugurirwa hirya no hino mu Mujyi wa Kigali nko kuri Women Foundation, Bethesda Holy Church, Foursquare Gospel Church, Restoration Masoro, Zion Temple, The Choice Bakery & Coffee, Good News Enterprise, Omega Church, La Gardienne, EPR Kiyovu na EPR Kamuhoza. Amatike kandi agurirwa no kuri EPR Kicukiro, EPR Karugira, EPR Kanombe, RAAH Super Market, Deluxe Super Market na La Mane Kicukiro. Umuyobozi wa Korali Family of Singers, Mujawamariya Eug nie, aherutse gutangaza ko kugura itike mu buryo bw ikoranabuhanga, bikorwa hiyambajwe rgticket.com mu gihe abadiaspora bashobora kugura tike banyuze kuri www.radahmedia.com. Ati:  Kuri ubu itike ziragurishwa ku kiranguzo cyane ko ushobora kugura itike ku mafaranga 5,000 Frw yonyine, ibaze unaniwe kwigomwa Pizza imwe y i Kigali ugahomba ibyiza bizaboneshwa amaso n abazazindukira mu ihema ry ibonaniro rya Camp Kigali!  Muhoza Evelyne umwe mu bamaze kugura itike y igitaramo  Umuryango Mwiza Live Concert , yabwiye Imvaho Nshya ko inkoko ari yo ngoma kandi ko yiteguye gusabana n Imana abifashijwemo na Family of Singers. Ati:  Iyi Korali nsanzwe nyikunda kandi namaze kugura itike kuko nzi ko nzagira ibihe byiza, nkasabana na yo Singers ibimfashijemo.  Kayesu Albertine usengera muri Foursquare Gospel Church Kimironko, avuga ko na we yaguze itike, umunsi ukaba utinze kugera. Bamwe mu bahanzi bazaririmba mu gitaramo  Umuryango Mwiza Live Concert , barimo Mbonyi Israel, Drupes Band ndetse n abandi. Mujawamariya, Peresida wa  Family of Singers , yavuze ko mu gitaramo  Umuryango Mwiza Live Concert, Korali izaba yizihiza imyaka 15 imaze itangiye umurimo w Imana. Family of Singers Choir yamenyekanye mu ndirimbo; Nzamusingiza, Mwuka Wera, Ntabwo nkwiye kujya niganyira, Itwitaho, Ikidendezi, Adonai n izindi.
link1431: Kuri uyu wa Gatandatu tariki 19 Ukwakira ni bwo Urwego rw Igihugu rw Ubugenzacyaha (RIB) rwatangaje ko rwataye muri yombi Sengabo Jean Bosco wamenyekanye nka Fatakumavuta, ukurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Ni icyemezo cyashimishije ndetse kinatanga icyizere ku bakoresha imbuga nkoranyambaga, bamaze igihe bifuza ko habaho umuco wo gucishaho akanyafu abazikoresha nabi. Nyuma y inkuru zitandukanye zagarukaga ku itabwa muri yombi ry uwo munyamakuru w imyidagaduro, abenshi batangiye gushyira ibitekerezo ku mbunga nkoranyambaga bavuga ko umwanzuro wa RIB ukwiye kandi benshi bakwiye gukuramo isomo. Uwiyita Espeka39678 ku rubuga rwa X, yagize ati:  N abandi barebereho. Uwitwa TrueNation fromCenturies  yagize ati:  RIB banyuzeho akanyafu, ubundi muzarebe no mu bihugu byateye imbere cyane, gutarama umuntu bihoraho birabujijwe, kuko ntibiba bikiri kumuvugaho gusa, ahubwo biba byabaye kumwibasira no kumubuza amahwemo. Naho uwiyita Sam Cuts ati:  Ni ukuri Imana ijye iha umugisha RIB, ni gute umuntu yifata akigenga nkaho aba mu gihugu wenyine, mwakoze cyane murebe n abandi bakoresha imvugo nyandagazi ku mbuga nkoranyambaga cyane cyane kuri Youtube. Manibaho Daniel ati:  Bari baratinze. Ibi bibaye nyuma y ibyumweru bibiri Fatakumavuta akoze ikiganiro yibasira umuhanzi witwa Ngabo Jorbert Medard uzwi nka Meddy, aho yifashishije ubuhamya Meddy aherutse gutanga mu gitaramo aherutse gukora, avuga ko uwo yakubitwaga n umugore akoresha amagambo mabi atarimo kubaha uwo yavugagaho.RIB yatangaje ko Fatakumavuta yihanangirijwe kenshi akanagirwa inama, ariko agahitamo kwinangira ari nabyo byamuviriyemo gutabwa muri yombi.RIB ntihwema gusaba abakoresha imbuga nkoranyambaga kuzikoresha neza birinda gukora ibyaha, ikabamenyesha ko itazihanganira abanyuranya n ibiteganywa.
link1432: Urukumbuzi rwatumye umuhanzi akaba n umusizi Igihozo Sylivia yandikira umukunzi we indirimbo yise urukundo. Birasanzwe ko mu rukundo abenshi bakunda kugira agatotsi mu mubano wabo, bitewe no kutabaha umwanya uhagije, ariko ugasanga ibisobanuro bakunze gutanga ari akazi kaba kabaheranye. Mu kiganiro yagiranye n Imvaho nshya Igihozo yavuze ko iyi ndirimbo yayanditse ashingiye ku nkuru ye y impamo y urukundo yari afitanye n umusore bakundanaga icyo gihe, akumva ko ubutumwa bwafasha n abandi bose bazayumva. Yagize ati:  Ni inkuru yanjye y impamo, nari ndi mu bihe by urukundo, hari aho namubwiraga ngo kugukunda ndagukunda, kugukumbura ni yo ndwara intera kuremba, nashakaga kumubwira ko hari igihe umuntu aba ari mu kazi kenshi, mu masomo cyangwa ibindi ntaboneke ngo abonekere ku gihe.  Akomeza agira ati:  Ubwo rero nakoze iriya ndirimbo mu buryo bwo kumumenyesha ko mukumbuye kandi cyane, kandi kuba umuntu amukumbura akamubura ari yo ndwara yonyine yantera kuremba.  Igihozo avuga ko ubutumwa buri muri iyi ndirimbo nubwo bwari bushingiye ku nkuru ye bwite, ariko yabugeneye abantu bakundana kugira ngo ibafashe kurushaho kubungabunga umubano wabo. Yagize ati:  Nayigeneye abantu bakundana kubera ko hari igihe umuntu ashobora kwicara akumva akumbuye umuntu yaba ari hafi cyangwa kure, bituma nyikora numva ko ubutumwa buyirimo bugomba guhwitura abakumbuwe bakagira icyo bakora.  Akomeza avuga ko umuntu wakumbuwe akwiye kureba niba hatari icyo yirengagije bityo akaba yabikosora kuko hari umuntu ku ruhande wishima akanababara kubera we. Uretse Urukundo Igihozo Sylivie afite n izindi ndirimbo zirimo Umunyarwandakazi, Nyamibwa, Tora Kagame Paul yagarukaga ku bigwi bya Perezida Kagame, Urukundo ari nayo aherutse gushyira ahagaragara. Mu kiganiro aherutse kugirana n Imvaho Nshya Igihozo Sylivia yavuze ko ari n umusizi kuko yandika ibisigo, kandi atiteguye kwigaragaza nk umuririmbyi cyangwa umusizi gusa, kuko byose abikora kandi abikunda ari nawo mwihariko we.
link1433: Urwego rw Igihugu rw Ubugenzacyaha, RIB, rwatangaje ko rwataye muri yombi Sengabo Jean Bosco wamenyekanye ku izina  Fatakumavuta  aho akurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Dr. Thierry B. Murangira, Umuvugizi wa RIB, yahamije amakuru y itabwa muri yombi rya Fatakumavuta. Yavuze ko Fatakumavuta yatawe muri yombi ku wa Gatanu tariki 18 Ukwakira 2024, akaba afungiwe kuri Sitasiyo ya RIB ya Kimihurura. Yagize ati  Sengabo Jean Bosco uzwi ku izina rya Fatakumavuta yatawe muri yombi nyuma y iminsi tumugira inama ndetse inshuro nyinshi yagiye yihanangirizwa ariko ahitamo kwinangira.  Dr. Murangira agira inama abakoresha imbuga nkoranyambaga kuzibyaza umusaruro ariko bubahiriza amategeko. Akomeza agira ati:  Leta ishora amafaranga menshi mu bikorwa remezo bijyanye no korohereza abantu kugira internet yihuta, kuko Leta yifuza ko imbuga nkoranyambaga zibyazwa umusaruro mu buryo bwiza, hirindwa kuzikoresha ibyaha kuko amategeko ahana ibyo byaha ahari.  RIB isaba abakoresha imbuga nkoranyambanga kuzikoresha neza birinda kwinjira mu buzima bwite bw abantu, gukoresha imvugo zikurura inzangano, gutukana, gutangaza amakuru y ibihuha ndetse no gukwirakwiza amashusho y urukozasoni. Umuvugizi wa RIB agira ati:  Ntabwo kugira urubuga nkoranyambaga umuntu yigengaho bitanga ubudahangarwa bwo kuba azakurikiranwa mu gihe azikoresheje nabi.
link1434: Akenshi iyo umuntu yitabye Imana ibye biba birangiye,imishinga ye igahagarara, ariko Abanyarwanda bavuga ko nta muhanzi upfa bitewe n uko ibihangano bye bikomeza kumvwa bikananyura benshi. Mu gihe imyiteguro y iserukiramuco  Twaje Fest  rizaberamo ibikorwa bitandukanye ryateguwe n ubuyobozi bw umuryango wa YB Foundation irimbanyije, abakunzi b ibihangano bya nyakwigwndera Yvan Bravan bavuga ko biteguye gukora buri kimwe kugira ngo basigasire ibikorwa bye. Bamwe mu bafana b uyu muhanzi baganiriye n Imvaho Nshya, bavuga ko gutanga amafaranga yo kwinjira muri icyo gitaramo babifata nk inshingano, kuko buri wese yifuza gusigasira ibikorwa by uwe watashye, yaba umutungo, umwana n ibindi.  Tunga Aime Yvette ni umwe mu bafana ba Yvan Bravan, avuga ko gutanga amafaranga yo kwinjira muri Twaje Fest abifata nk inshingano. Yagize ati:  Ikimpa imbaraga zo gutanga amafaranga nk umuntu wakundaga Yvan, ibyo tuzaba twizihiza cyangwa tuzamurikirwa, ni imishinga yashakaga gushyira mu bikorwa, hari YB Foundation ikora ibikorwa bitandukanye birimo no gufasha abana bakabaha ibikoresho by ishuri, sintegereje kuzajyayo ngo ndebe Yvan aririmba,  ariko nzayatanga mvuga ngo hari ikindi azakora mu izina rya Yvan kuko yabyifuzaga.  Uwitwa Abdul Karim Nabimana, avuga ko gutanga amafaranga yo kwinjira muri Twaje Fest bisobanuye ko Bravan adakwiye kuzima. Ati:  Kwishyura simbibona nabi kuko bisobanuye kutazima kwa Yvan Bravan mu buryo bwo gusigasira ibihangano bye n indi mishinga ye, kuko bifasha urubyiruko. Ikindi nk abantu bamukundaga banakunda ibikorwa bye, ni ugukomeza kubibungabunga bikagera kure mu buryo bushoboka bwose.  Sango Khamis ashinzwe itumanaho (Communication) mu itsinda ririmo gutegura igitaramo Twaje Fest, avuga ko ibizakorerwa muri iryo serukiramuco byari inzozi za Yvan Bravan, ari nayo mpamvu bikwiye gushyigikirwa. Ati:  Ibi turimo gukora byari ibitekerezo n ibyifuzo bya Burabyo (Yvan Bravan), ari ko byaje gukomeza gushyirwa mu bikorwa na Fondasiyo ya Yvan Bravane (YB Foundation), ubwo rero iyo tuvuga umusanzu ni uko twifuza kubona Abanyarwanda bagize uruhare mu gufasha fondasiyo gukomeza bino bikorwa, kuko yamaze gutangiza ishuri ryigisha abakiri bato imbyino gakondo (Twaje culture academy), umusanzu urakenewe binyuze mu kugura itike yabo, binjira muri iryo Serukiramuco.  Biteganyijwe ko muri iryo serukiramuco hazaberamo ibikorwa bitandukanye birimo gushyigikira ubushobozi, impano n ubuhanga bw abakiri bato, by umwihariko indirimbo, nkuko Yvan Bravan yabyifuje, guteza imbere ibikorerwa iwacu nkuko yari yarabitangiye mu myambarire ye ( Imigongo, inigi) n ibindi. Hazanakorwa ubukangurambaga bw indwara ya kanseri, abantu bashobozwe kuyisuzumisha no guhabwa ubujyanama bw uko bitwara igihe bamenye ko bayirwaye, bakazanatarama hagaragazwa ubushobozi n umwihariko uri mu bihangano n impano by Abanyarwanda bizanyuzwa mu gice cya Twaje experience. Iryo iserukiramuco rizabera muri BK Arena tariki 26 Ukwakira 2024, rikazatangira guhera saa munani z amanywa, aho ibikorwa byose bizasozwa n igitaramo kizatangira saa moya z ijoro, hakazanamurikirwamo indirimbo Yvan Bravan yasize zitarasohoka. Ni igitaramo kizitabirwa kikanataramiramo abahanzi batandukanye barenga 16 barimo Alyn Sano, Nel Ngabo, Bukuru, Jules Sentore, Mani Martin, Ruti Joel, Impakanizi, Juno Kizigenza, n abandi.
link1435: Umuhanzi w indirimbo zo kuramya no guhimbaza Imana, Israel Mbonyi yaciye agahigo ko kuba umuhanzi nyarwanda wa mbere ukurikirwa n abantu benshi ku rubuga rwa Youtube. Ni umwanya agezeho awusimbuyeho Ngabo Jobert Medard uzwi nka Meddy, nawe usigaye akora imiziki indirimbo zo guhimbaza no kuramya Imana zizwi nka gospel. Mbonyi abigezeho nyuma yo kugira abamukurikira (Subscribers) barenga milliyoni n ibihumbi 44, mu gihe Meddy we afite abamukurikira barenga milliyoni n ibihumbi 43. Uretse kuba Mbonyi ayoboye nk umuhanzi ufite abamukirikira benshi, bimaze no kugaragara ko ari n umuntu ukunzwe ku rwego mpuzamahanga, ushingiye ku buryo ibitaramo akorera hirya no hino ku Isi byitabirwa, ndetse n amatike akarangira mbere hakibura umunsi ngo umunsi nyirizina w igitaramo ugere. Iby urukundo uyu muramyi yigwijeho biherutse gushimangirwa n uko igitaramo aherutse gukorera mu Bubiligi cyimuwe aho cyagombaga kubera, bitewe n uko ahari hateganyijwe hari hato ugereranyije n uko amatike yagurwaga. Ni igihitaramo byari biteganyijwe ko kibera ahitwa Birmingham Palace, ari naho yari yataramiye umwaka ushize, hanyuma abagiteguraga batangaza ko kubera impamvu y uburyo amatike yagurwaga kimuriwe mu nyubako ya Docks cyangwa Dome Events Hall isanzwe iberamo ibitaramo. Uretse Israel Mbonyi na Meddy baza imbere mu bahanzi bafite ababakurikira benshi kuri Youtube, mu bandi bakurikirwa cyane harimo na Korari ya Ambassadors of Christ ifite abayikurikira barenga milliyoni n ibihumbi 28. Mbonyi yiyongereyeho abamukurikira ibihumbi 44 mu gihe cy amezi umunani gusa mu kwezi, nyuma yo gufata umurongo wo gukora indirimbo mu rurimi rw igiswahili rufatwa nk urukoreshwa n Ibihugu bitandukanye muri Afurika. Mbonyi aciye agahigo ko kuba umuhanzi wa Mbere mu Rwanda ukurikirwa n abantu benshi kuri youtube mu gihe arimo kwitegura gutaramira mu gihugu cya Tanzania tariki 2 na 3 Ugushyingo 2024.
link1436: Umukinnyi wa filime uri mu bakunda kugarukwaho cyane ku mbuga nkoranyambaga, Inkindi Aisha uzwi cyane nka Aisha, avuga ko impamvu abakobwa basigaye bikundira abasaza kurusha uko bakunda abasore bari mu kigero kimwe ari uko babitaho cyane nk abana bibyariye. Muri iki kinyejana abantu benshi bakunze kwitotombera ko abakobwa basigaye bakundana ndetse bakanashyingiranwa n abasaza, aho gukundana n abasore bari mu kigero kimwe, bigatuma abasore benshi bavuga ko batakibona abageni. Mu kiganiro yagiranye n imwe muri televiziyo zikorera kuri murandasi, Aisha yumvikanishije impamvu zitandukanye zituma abakobwa bikundira abasaza zirimo kuba babitaho kurusha abasore. Yagize ati:  Ukabona umukunzi wawe arakundana n umusaza ukababara, ariko uzi ukuntu abantu bakuru bagira keya (Care). Icya mbere baba bafite abana mungana, akwitaho nk umwana yibyariye, uko ubona amuha amafaranga y ishuri akajya ku ishuri, ni nako nawe aguha byose.  Yongeraho ati:  Naho abasore umubwira ibihumbi ijana akumva ni milliyoni ebyiri, ariko uwo musaza ibihumbi 100 abikuguriramo icyo kunywa akaza no kuguha andi ukitahira, kandi umusore nta n impano yaguha yayo mafaranga.  Nubwo avuga ibi ariko ngo ntabwo aribyo Aisha yivugira, ahubwo ni ukumenera abahungu amabanga y abakobwa, kugira ngo bige kwita ku bakunzi babo, barekere aho kujya mu basaza. Uyu mukinnyi wa filime avuga ko kuba abakobwa batitabwaho, ngo abasore bababarira iminsi yabo y uburumbuke kugira ngo bagire igihe cyo kuryamana na bo, kandi nta n ikintu na kimwe cyabo bazi. Ati:  Umukobwa ari mu mihango urugero, nta kunyitaho nta n imbuto urimo kumushyira, nta kotekisi igura igihumbi wanzaniye, ariko urimo kumubarira iminsi ngo uzamuhamagare aze kugusura!  Aisha avuga ko nubwo uko kuri abakobwa batakuvuga ariko iby ibyo byose yavuze n ibindi ngo ari byo bituma abakobwa bakunda abasaza ntibakunde abasore. Aisha avuze ibi nyuma y uko aherutse kurikoroza ubwo yumvikanaga mu kiganiro avuga ko abasore beza bose bagiye mu mutwe w ingabo zishinzwe gucunga umutekano w Umukuru w Igihugu bazwi nka CTU, ko abasigaye ari amagweja n ibimonyo, nubwo nyuma yaje kuvuga ko atari azi ko ari igitutsi byanatumye asaba imbabazi abo byarakaje.
link1437: Umusizi akaba n umunyamuziki Igihozo Sylvie avuga ko yifuza kumenyekana nk umuhanzi n umusizi icyarimwe nta gisize ikindi kuko ari wo mwihariko we. Akenshi usanga umuntu iyo afite impano zirenze imwe, agira iyo akunda kurusha izindi, ku buryo ari nayo ahitamo kwimenyekanishamo, bitandukanye cyane n uko Igihozo Sylvie abitekereza kuko yumva yabikora byombi. Mu kiganiro yagiranye n Imvaho Nshya, Igihozo yavuze ko atifuza kumenyekana mu muziki cyangwa mu Bisigo gusa kuko abifata nk umwimerere we. Yagize ati:  Niyumvamo byose kuko ndabikora, ku bwanjye mba numva nabikora byose cyane ko no mu bisigo byanjye bibanzirizwa n agace gato k indirimbo numvise ari yo njyana ikwiye, kuko itandukanye n izahozeho kubera ko wasangaga umuntu avuga igisigo ucyumva akaba yarambirwa, ariko iyo uririmbyemo ukavuga n igisigo ntibirambira abagiteze amatwi.  Akomeza agira ati:  Sinakubwira ko hari icyo nshaka kumenyekanamo kurusha ikindi kuko umuziki ndawukunda kandi ndawukora, ibisigo nabyo ni uko, byombi nifuza kubimenyekanaho kuko ari wo mwihariko wanjye.  Agaruka ku mvune abakobwa n abagore bahura nazo mu muziki n uko yumva azahangana nabyo, Igihozo avuga ko azarwana ku cyo akunda. Ati :  Imvune zo zirimo, ariko Umunyarwanda yaravuze ngo utayihinganye ntayishira, umwanzuro wanjye ni uko ntagomba kurambirwa, niba uyu munsi bitameze neza, ntabwo ngomba gucika intege, uko igisigo kije nkandika, n indirimbo yaza nkandika, kuko ni bwo nzagera ku cyo nshaka.  Uyu muhanzi akaba n umusizi avuga ko abakobwa n abagore badakwiye gucika intege kuko gukora biherekejwe no gusenga byose bigerwaho. Igihozo azwi mu ndirimbo zitandukanye zirimo Umunyarwandakazi, Nyamibwa, Ramba Rwanda ndetse n iyo aherutse gushyira ahagaragara yitwa Urukundo. Uretse izo ndirimbo uyu muhanzi akaba n umusizi anafite ibisigo birimo Urukundo, Nazize iki, Urugero n ibindi.
link1438: Umuhanzi Andy Bumuntu ategerejwe mu gitaramo cy urwenya kizwi nka Gen-z Comedy kizaba ku wa Kane wa kino Cyumweru tariki 17 Ukwakira 2024. Uyu muhanzi yatumiwe muri icyo gitaramo mu gace kacyo kazwi nka Meet me tonight, aho ibyamamare bitandukanye bitumirwa hagamijwe gusangiza urubyiruko amahirwe ari hanze ashobora kubyazwamo umusaruro umuntu agashobora kwiteza imbere, bifashishije ingero cyangwa ubuhamya bw ibyo banyuzemo kugira ngo bagere aho bageze uyu munsi. Ubuyobozi bwa Gen-z Comedy show bwagaragaje urutonde rw abanyarwenya bazasetsa abazitabira icyo gitaramo muri iki cyumweru, aho bose bagaragajwe mu mwambaro w abaganga ndetse n ibikoresho byabo. Mu gusobanura icyabateye kwigaragaza muri iyo myambaro, umuyobozi wa Gen-Z Comedy Ndaruhutse Fally Merci yabwiye itangazamakuru rya RBA ko batekereje kugaragara mu ishusho y abaganga bitewe n uko buri tariki 10 Ukwakira 2024, Isi yose yizihije Umunsi Mpuzamahanga w Ubuzima bwo mu mutwe. Bumuntu aherutse gusinyana amasezerano y ubufatanye na UNICEF yo gukorana ubukangurambaga muri gahunda yo kurwanya ibibazo byo mu mutwe, ku bana bakiri bato, aho yavuze ko kugira abana bafite ibibazo byo mu mutwe bigirana isano no kugira urubyiruko rufite ibibazo byo mu mutwe. Icyo gihe yagize ati:  Urugamba rwo kurwanya ibibazo byo mu mutwe mu bana ni ngombwa kururwana, kuko niba nk Abanyarwanda dusangiye umuzi, icyamunga wa muzi n ubundi cyatuma imbuto twera ari zo tugenda tubona mu muryango nyarwanda, ugasanga bya bibazo tutavugaho ari byo bituganisha ku kugira urubyiruko ubona rufite ibibazo byo mu mutwe.  Si Andy Bumuntu watumiwe kuri uwo munsi wenyine, kuko biteganyijwe ko na Ish Kevin azaba ahari, bose bakazafatanya kuganiriza urubyiruko rwo muri Gen-Z Comedy n abandi bazaba bitabiriye icyo gitaramo. Biteganyijwe ko abanyarwenya barimo Dudu, Rumi, Kampire, Keppa n abandi ari bo bazasusurutsa abazitabira igitaramo cya Gen-z Comedy show muri iki cyumweru.
link1439: Umuhanzi mu njyana gakondo usigaye akorera umuziki muri Leta Zunze Ubumwe z Amerika, Clarisse Karasira, yateguje abakunzi b ibihangano bye indirimbo nshya zirenze imwe, abasaba kumuhitiramo iyo yabanza. Yifashishije urubuga rwe rwa Instagram Clarisse Karasira yagaragarije abakunzi b ibihangano bye ko abahishiye byinshi kandi ko abakumbuye. Yanditse ati:  Bakundwa, muri izi ndirimbo ni iyihe mwumva yasohoka mbere? Icyimbo, Roho, Imbere, Ruhinyuz Imana. Urukumbuzi rwo ni rwinshi, nimutahe.  Aya mahitamo yahaye abamukurikira kandi bakunda ibihangano bye bayishimiye, maze bagenda bamugaragariza uko bifuza ko zasohoka abenshi bahuriza kuyo yise Roho. Uwitwa rene _ official yagize ati:  Roho. Ngukunda byuzuye.  Sylestrenshimiyimana Romeo yungamo ati:  Roho izindi zikurikire cyangwa uziduhere rimwe.  Ni indirimbo agiye kuzashyira ahagaragara nyuma y amezi arindwi iyo yise Ibarabara yibanda ku mibereho y abana bo mu muhanda n uburyo badakwiye guhutazwa isohotse.
link1440: Mu Rwanda hagiye kubera inama izahugurirwamo abahanzi ku bijyanye n uko bakora umuziki ucuruza ndetse ukarenga urwego rw Igihugu ukagera ku ruhando mpuzamahanga bitewe n ubufatanye hagati y abahanzi. Access music in Africa ni inama yateguwe na Music in Africa binyuze muri Minisiteri y Urubyiruko n Iterambere ry Ubuhanzi, ikazahuza abahanzi b Abanyarwanda n abandi bazaba baturutse mu bihugu bitandukanye byo ku mugabane w Afurika. Mu kiganiro n itangazamakuru cyabaye tariki 11 Ukwakira 2024, abanyamakuru bagaragarijwe ko ari amahirwe ku bahanzi nyarwanda nkuko Uncle Austin uri mu bahanzi bazitabira iyi nama abisobanura. Yagize ati:  Maze imyaka irenga 20 ndi mu ruganda rw imyidagaduro, ariko ndashimira Minisiteri y Urubyiruko n Iterambere ry Ubuhanzi kubera amahirwe yo kugaragaza impano batanga. Mu bihe byacu iyo tugira amahirwe nk aya umuziki wacu ubu uba ugeze kure. Umuyobozi mukuru wa Music in Africa ari nayo itegura iyo nama, Eddie Hatitye avuga ko bahisemo gukorera iyi nama mu Rwanda kubera ko ari Igihugu kirimo kuzamura umuziki wacyo, kandi gifite abahanzi bazi akazi kabo. Asaba abahanzi ko bakwiye kumenya ko umuziki atari ibintu biraho bidafite akamaro, ko ahubwo umuziki ari akazi gatanga amafaraga nk ubundi bucuruzi, kandi ko biteguye gufasha abahanzi nyarwanda kubisobanukirwa. Umunyamabanga wa Leta muri Minisiteri y Urubyiruko n Iterambere ry Ubuhanzi Sandrine Umutoni, asaba abahanzi kwiyandikisha bakazitabira iyi nama, kuko bazayungukiramo byinshi. Ati:  Ni amahirwe menshi cyane ku bahanzi bacu, ni ukuvuga ngo ubu turimo kubamenyesha ko bitakiri ngombwa ko umenyekana hanze y u Rwanda kuko wagiye gushaka ayo mahirwe oya, ayo mahirwe yabizaniye, icyo basabwe ni ukwiyandikisha ku rubuga rwabugenewe.  Yongeraho ati:  Niba uri umuhanzi ngwino witabire ibyo biganiro, umenye icyo usabwa kugira ngo ugere ku rwego rwisumbuyeho, kandi abazayitabira bagomba kumva ko bazaba baje guhatana bakagaragaza ko mu Rwanda naho hari impano kandi ishobora gukundwa, kuko hazaba hari n abandi bahanzi b ahandi, guhatana ni ngombwa ukerekana ko ushoboye.  Iyi nama izamara iminsi itatu, uhereye tariki 14-16 Ugushyingo 2024, ikazabera muri Convetion Center na Mundi Center, ikazaba ihuje abahanzi 20 bavuye mu bihugu bisaga 15 by Afurika, ikazanaherekezwa n ibitaramo. Mu bahanzi bo mu Rwanda bamaze kwiyandikisha harimo Uncle Austin, Ariel Wayz, Busahari, Ish Kevin n abandi. Inama ya Access Music in Africa imaze kubera mu bihugu bitandukanye birimo Kenya, Ghana, Afurika y Epfo n ahandi akaba ari bwo bwa mbere  igiye kubera mu Rwanda.
