link1351: Minisiteri y Ubutegetsi bw Igihugu, MINALOC, yatangiye gukurikirana ikibazo cy abaturage bashyizweho iterabwoba n Umunyamabanga Nshingwabikorwa w Umurenge wa Kigoma mu Karere ka Nyanza mu Ntara y Amajyepfo. Abaturage bo mu Murenge wa Kigoma baganiriye n Umunyamakuru wa TV10 ubwo bamubwiraga ibibazo bitandukanye, ubuyobozi bw Umurenge bwabwiye abaturage ko natwe uzongera guhabwa serivisi ndetse ko n amafoto y abavuganye n itangazamakuru yashyizwe mu ikoranabuhanga ry uwo Murenge. Umwe mu baturage yabwiye icyo gitangazamakuru ko umuyobozi w Umurenge yamubwiye ko kuva banyuze muri icyo gitangazamakuru, bamujyana bakamufunga bityo abasigaye bakazaca bugufi. Ati:  Gitifu w Umurenge ubwe ni we wabinyibwiriye.  Undi yagize ati:  Nyuma y igihe muviriye hano dufashwe nabi, twagiye mu kato ngo twavugiye ku itangazamakuru; yaba Gitifu w Umurenge, yaba uw Akagari, yaba Mudugudu ubungubu rwose turi mu mazi abiri.  Umukecuru uri mu kigero cy imyaka 60, yahamirije TV10 ko hari umugore wajyaga agenerwa inkunga y ingoboka none yakuwe ku rutonde kubera ko yagiye ku itangazamakuru. Akomeza agira ati:  Baratubwiye ngo bafite amafoto yacu abantu bose bavugiye ku itumanaho. Ngo umuntu uzajya ajya kubaza ikibazo ngo bazajya babanza kureba kuri ya mafoto, nibasanga ari wowe wagiye ku itangazamakuru, ntabwo ikibazo cyawe bazajya bagikemura.  Cyambari Jean Pierre, Umunyamabanga Nshingwabikorwa w Umurenge wa Kigoma, yumvikanye ku mbuga nkoranyamabaga mu kiganiro yagiranaga n umuturage, aho yivugira ko abavugishije itangazamakuru bari mu makosa. Yumvikana agira ati:  Ahubwo icyo nashakaga kumenya, ni ukumenya niba iyo televiziyo ibibazo mwari mufite yarabikemuye. Iyo wagiye kuri televiziyo biba ari ibindi bindi, hari ibintu mujya mukinisha kandi bitari byo, buriya biba ari ukwimena inda kandi mugendeye mu kigare cy umuntu wazanye televiziyo kandi afite impamvu, na we azabyishyura ariko mwemere ko mwakoze ikosa na bagenzi banyu. Amafoto yanyu yose twarayabitse, tuyashyira muri sisiteme y Umurenge, igihe cyose uje ku Murenge bagahita babibona bakamenya ko ari wowe wagiye mu banyamakuru kubera ko uba wasebeje Akarere.  JosephCurioHavugimana, ushinzwe itumanaho muriMinisiteri y Ubutegetsi bw Igihugu, yabwiye Imvaho Nshya ko MINALOC n ubuyobozi bw Akarere ka Nyanza bagiye kuganira n abaturage bo mu Murenge wa Kigoma ku gicamunsi cyo kuri uyu wa Kane tariki 10 Ukwakira 2024. Icyakoze ubutumwa bwa MINALOC buri kuri X, buvuga ko ikibazo cy abaturage cyatangiye gukurikiranwa. Bukomeza bugira buti:  Uko byagenda kose ntabwo kuvugana n itangazamakuru bigomba kuba ikibazo hagati y ubuyobozi n abaturage kuko twemera ko itangazamakuru ari umuyoboro udufasha no kumenya ibitekerezo by abaturage.  Ni mu gihe ubuyobozi bw Akarere ka Nyanza nabwo bwatangaje ko gutanga amakuru ari uburenganzira bw abaturage kandi ko ari ni inshingano z umuyobozi gutanga serivisi kandi nziza.
link1352: Nyuma y uko abakozi 10 bo mu Tugari 6 tw Umurenge wa Musebeya mu Karere ka Nyamagabe banditse basezera, ubuyobozi bw Akarere bwahishuye ko ubwegure bwabo bushingiye kuri miliyoni 3 z amafaranga y u Rwanda zari zaratanzwe n abaturage bazigamira ubwisungane mu kwizuva (Mituweli). Abeguye barimo Abanyamabanga Nshingwabikorwa b Utugari batandatu ndetse n ababungirije bashinzwe ubukungu n imibereho myiza (SEDOs) bane. Umurenge wa Musebeya ugizwe n Utugari dutandatu, bivuze ko kuri ubu utu Tugari twose tudafite abanyamabanga nshingwabikorwa, ndetse tune muri two tukanongeraho ko tudafite a ba SEDO. Ku wa Mbere tariki ya 7 Ukwakira 2024, ni bwo abo bakozi banditse begura ku mirimo yabo, bavuga ko basezeye ku mpamvu zabo bwite. Umuyobozi w Akarere ka Nyamagabe Niyomwungeri Hilidebrand we avuga ko bishobora kuba byaraturutse ku mafaranga y ubwisungane mu kwivuza  agera kuri miliyoni eshatu abaturage batanze, bikarangira abo bakozi baketsweho kuyakoresha mu nyungu zabo bwite. Umuyobozi w Akarere ka Nyamagabe mu kiiganiro yahaye Imvaho Nshya kuri uyu wa Kabiri tariki ya 8 Ukwakira 2024, yemeje ko aba bakozi banditse basezera. Ati:  Ni byo koko mu Murenge wa Musebeya mu Karere kacu ejo Abanyamabanga Nshingwabikorwa batandatu bagize Utugari twawo banditse basezera akazi, ndetse biyongeraho abakozi bashinzwe iterambere ry Utugari bazwi nka ba SEDO bagera kuri bane.  Niyomwungeri yongeraho ko aba bakozi b Umurenge wa Musebeya, bashobora kuba begujwe n ayo mafatanga ya Mituweli nubwo bitaremezwa burundu ko ari yo mpamvu. Ati:  Nubwo tutabihamya ijana ku ijana, aba bakozi birashoboka ko kwandika basezera babitewe n amafaranga agera kuri miliyoni eshatu bakoresheje mu nyungu zabo bwite nyamara abaturage b Umurenge wa Musebeya bari bayatanze ari umusanzu w ubwisungane mu kwivuza.  Yongeyeho ko mu nama bari bagiranye n abo bakozi basezeye ku mirimo tariki ya 3 Nzeri 2024 baberetse ko hari amafaranga y ubwisungane mu kwivuza yari yabuze. Yongeyeho ati:  Na nyuma y inama bamwe Urwego rw Igihugu rw Ubugenzacyaha (RIB) rwagiye kubabaza, bamwe barayagarura abandi ntibayagarura ku buryo byaba ari intandaro yo gusezera.  Uyu muyobozi w Akarere akomeza asaba abaturage bo mu Murenge wa Musebeya kwihangana, kuko bitarenze kuri uyu wa Gatatu, Akarere kazaba kababoneye abandi bakozi babafasha.
link1353: Bamwe mu bambutsa imyenda ya magendu mu Murenge wa Bugeshi, Akarere ka Rubavu, baguwe gitumo bikoreye amabalo umunani bikekwa ko bari bayakuye muri Repubulika Iharanira Demokarasi ya Congo (RDC) batamo ane ayandi ane barayacikana. Umunyobozi w Akarere ka Rubavu Mulindwa Prosper, yasabye abaturage bo muri uwo Murenge kuzibukira ubucuruzi bwa magendu kuko bushyira ubuzima bwabo mu kaga, ndetse bukagira n ingaruka zikomeye ku bukungu bw Igihugu. Yagize ati:  Hari abantu bajya mu byaha abandi bakabagenderaho; Ibyo rero bisaba ko tubegera tukabibutsa amategeko tukabibutsa ingaruka zo kwijandika mu bikorwa bya magendu.  Yavuze ko ubwo bukangurambaga babukora kenshi, ati:  Bisaba ubukangurambaga, ni bwo tuzakomeza gushyiramo imbaraga.  Meya Mulindwa Prosper yasabye abaturage gukorana n Inzego z ibanze ndetse n iz umutekano mu gukumira ubwo bucuruzi bwa magendu bwiganje mu bice byo ku mupaka w u Rwanda na RDC. Yahishuye ko abacitse bakirimo gushakishwa kugira ngo bagezwe imbere y ubutabera, bahanwe mu buryo buteganywa n amategeko. CP Vincent Sano, Umuyobozi wungirije wa Polisi ushinzwe ibikorwa (Operations), yasabye abaturage gukorana neza n inzego z umutekano mu guhashya ibi byaha no gukumira ingaruka biteza ku babikora no ku gihugu muri rusange. Umurenge wa Bugeshi ni umwe mu mirenge y Akarere ka Rubavu ikora kuri Repubulika Iharanira Demokarasi ya Congo (RDC), ari na ho hava ibicuruzwa bitemewe birimo imyenda ya caguwa, inzoga za magendu urumogi n ibindi biyobyabwenge, n ibindi bicuruzwa biteje akaga abaturage b u Rwanda.
link1354: Urwego rw Igihugu rw Ubugenzacyaha, RIB, rutangaza ko kugoreka amateka ya Jenoside yakorewe Abatutsi bivamo ibyaha bityo rugasaba abarimu bigisha amateka kurushaho gusobanukirwa ibikorwa bigize ibyaha by ingengabitekerezo ya Jenoside. Byagarutsweho mu mpera z icyumweru gishize n Umuvugizi wa RIB, Dr Thierry B. Murangira, mu kiganiro yahaye icyiciro cya kane cy abarimu bigisha amateka mu mashuri yisumbuye bari mu mahugurwa i Nkumba. Ikiganiro cyibanze ku kurwanya ingengabitekerezo ya Jenoside n ibyaha bifitanye isano na yo mu mashuri. RIB yasabye abarimu bitabiriye aya mahugurwa kugira uruhare rugaragara mu guca uruherekane rw ingebitekerezo ya Jenoside hagati y ababyeyi n abana igenda igaragara mu bana bamwe no kudahishira bamwe mu barimu bagaragaraho ingengabitekerezo ya Jenoside. Dr Murangira yabasobanuriye ibikorwa ibigize ibyaha by ingengabitekerezo ya Jenoside n uburyo bwo kubyirinda mu gihe bigisha amateka y u Rwanda. Urwego rw Igihugu rw Ubugenzacyaha rusaba abarimu kurushaho gusobanukirwa amateka nyayo y u Rwanda, bityo na bo bikabafasha mu kuyigisha neza nta kuyagoreka, kuko kuyagoreka ari byo bivamo ibyaha. Ati:  Musabwa gukumira no kurwanya ihakana rya Jenoside yakorewe Abatutsi kuko risenya ubumwe bw Abanyarwanda kandi ubumwe ari yo nkingi igihugu cyacu cyubakiyeho; kurandura burundu ingengabitekerezo ya Jenoside n ibyo igaragariramo byose; no kurwanya amacakubiri n ivangura aho biva bikagera.  Ni mu gihe Umuyobozi Mukuru w Urwego rw Igihugu Ngishwanama rw Inararibonye, Tito Rutaremara, yaganirije abarimu ku myumvire nk ishingiro ry uburezi buhamye n iterambere ry u Rwanda. Yagaragaje ko u Rwanda rw ejo ruri mu maboko y abarezi kuko batanga ubumenyi n uburere, indangagaciro na kirazira, bifatwa nk umusingi w iterambere rirambye. Yibukije abarimu inshingano bafite zikomeye zo kurerera u Rwanda bazirikana ko abana barera ari bo bazaba ababyeyi n abarezi. Yabasabye ko nk abantu bamarana n abana igihe kirekire, bakwiye kubaha ubumenyi bwo gusesengura, kwishakira ibisubizo, guhimba no kuvumbura, gukorera hamwe, kwiyobora no kuyobora abandi, n ibindi bibafasha kwiteza imbere no guteza imbere Igihugu. Amafoto: MINUBUMWE
link1355: Bamwe mu batuye mu Murenge wa Kabagali Akarere ka Ruhango, barembejwe n abajura bibasiye amatungo magufi aho basanga bizatuma batangira kurarana na yo mu nzu, ibintu bibakurira umwanda n ibyago byo guhererekanya indwara na yo. Aba baturage bavuga ko mu matungo magufi yugarijwe harimo ihene, aho rimwe na rimwe bazica bakazitwara zisasakuza, hakiyongeraho n abirara mu myaka iri mu mirima bakabaaiga iheruheru. Nzaramba J.Claude yemeza ko kuri ubu hari bamwe basubiye ku kurarana n amatungo kubera gutinya ko aba bajura bayazitura mu biraro. Ati:  Ubu  ejo bundi banyibye ihene bayikuye mu kiraro ku mugoroba, ku buryo nafashe icyemezo cyo kuba iyo nsigaranye nsigaye nyiraza mu nzu ndaramo kugira ngo batazayitwara na yo. Muri make ndifuza ko ubuyobozi cyane cyane inzego z umutekano zidufasha aba bajura bagahashywa.  Ahishakiye Lenatha na we avuga ko bamwibye ihene bakahitwara kuri moto, bikaba bituma asaba ubuyobozi kubatabara kuko iki kibazo gikomeje gufata intera. Ati:  Jyewe ihene yanjye barayibye  bayitwara kuri moto, mu masaha ya sakumi nebyiri n igice bayikuye mu kiraro. Rwose ubuyobozi ni budufashe aba bajura bafatwe, ibitari ibyo tuzasubura ku kurarana n amatungo mu nzu turaramo aho kugira ngo abajura bayasange hanze bayatware.  Umuvugizi wa Polisi mu Ntara y Amajyepfo Supertendent of Police (SP) Emmanuel Habiyaremye, avuga ko iki kibazo cy ubujura bw amatungo n imyaka kiri guhabwa umurongo ku buryo hari n uwamaze gufatwa akekwa muri ubu bujura. Umaze gufatwa afungiye kuri Sitasiyo ya Polisi ya Kabagari, kandi ibikorwa byo gushakisha n abandi bikaba bikomeje. Ati:  Iki kibazo cy ubujura bw amatungo buniyongeraho kwiba imyaka, cyatangiye guhabwa umurongo, kuko hari n umwe wamaze gufatwa akaba afunze akekwaho ubu bujura. Kandi gukomeza gushakisha n abandi bihishe inyuma ubu bujura bubuza umudendezo abaturage bakaba barimo gushakishwa . Uretse kuba ikibazo cy ubujura bw amatungo n imyaka yo mumirima kigaragazwa n abatuye mu gice cy Umurenge wa Kabagali ko kibakomereye, n abatuye mu y indi Mirenge bahana imbibi nka Kinihira na Bweramana mu Karere ka Ruhango, nabo bavuga ko bugarijwe. Bose barasaba ubuyobozi bw Inzego z ibanze n iz imutekano kugihagurukira, kugira ngo bongere kugira umutekano w amatungk magufi.
link1356: Kuri uyu wa 04 ukwakira 2024 Ubushinjacyaha bwasabiye Hagumubuzima Claude uri mu kigero cy imyaka nka 45 gufungwa iminsi 30 ashinjwa gufata ku ngufu umwangavu w imyaka 17. Mu iburanisha ku ifungwa n ifungurwa ry iminsi 30 y agateganyo, ubushinjacyaha bwagaragaje ko ibimenyetso by ibanze bigaragara ko uregwa yakoze icyo cyaha. Uregwa arabihakana akavuga ko akwiye gufungurwa akaburana ari hanze. Nyuma yo kugaragaza imyirondo y uregwa, ubushinjacyaha bwagaragaje uko icyaha cyakozwe, umushinhacyaha avuga ko Hagumubuzima Claude yahengereye umubyeyi w umwana akekwaho gufata ku ngufu adahari maze akamusanga mu nzu akamuhohotera. Hagumubuzima ngo akaba yarinjiye mu nzu nta gihunga cyane ko uwahohotewe n umuryango we bari bacumbitse mu nzu ze. Ubushinjacyaha buvuga ko hashingiwe ku kuba nyuma yo Gufatwa uwahohotewe yaratotejwe n abaturanyi bitewe n ubushobozi Hagumubuzima Claude asanzwe afite aho atuye,ndetse uwahohotewe akaba yarahise yirukanwa mu nzu babagamo, busaba ko yaburana afunze kuko ashobora no gutoroka ubutabera. Uregwa yabwiye urukiko ko Ibyo aregwa Atari byo kuko ngo umunsi avugwaho gukora icyaha yari yatashye ubukwe. Umwunganizi we mu mategeko nawe yavuze ko umukiliya we ari umwere kuko ngo uvuga ko yafashwe atigeze atabaza ngo avuze induru atanagaragaza ko yapfutswe umunwa. Ubwo uwo mukobwa yabibwiraga umubyeyi we ngo bakaba baritabaje ubuyobozi ari bwo uyu mugabo yafatwaga ndetse uwo mukobwa ajyanwa kwa muganga. Umubyeyi w umwana wafashwe ku ngufu utifuje ko amazina ye atangazwa, yabwiye Imvaho Nshya ko yabwiwe iyi nkuru ubwo yari yagiye guca inshuro agatabazwa n umuturanyi wari unyuze iwe aje kumureba agasanga umwana arira avuga ibimubayeho. Ati:  Nahise ntaha njyana nuwo nakoreraga umwana mujyana kwa mu guganga nyuma umugabo aza gufatwa.  Yongeraho ko Ibi byamugizeho ingaruka aho abaturanyi bamwibasiye bavuga ko yari kumvikana bakamuha amafaranga ariko ntafungishe umukire. Ati:  Naribasiwe cyane nirukanwa aho nabaga. Abaturage barampigira ndetse bambwira ko ndi ikigoryi mba nasabye amafaranga singaragaze ikibazo kuko n ubundi ngo atazatindayo. Nishinganishije mu buyobozi kuko imiryango ye imereye nabi. Umwana ntagisohoka kubera kumukomera bavuga ko uwo dufungishije tuzamuzira.  Hari abaturanyi b iyi miryango yombi bavuga ko bababajwe n iyi nkuru ndetse bakanenga ababyeyi gito bangiza abana bangana n ababo. Umwe mu baturanyi be yagize ati:  Ibi byatubereye agahomamunwa.Ni inkuru mbi ku muntu twari dusanzwe dufata nk umuturanyi wagufasha igihe ugize ikibazo. Gusa niba koko ibi yarabikoze yaba yaratugayishije ariko kandi aba anangije ejo hazaza h umwana. Ni ibyo kwamaganwa na buri wese.  Umunyamabanga Nshingwabikorwa w Umurenge wa Rukomo Claire Uwambayingabire yemeje amakuru ajyanye n icyo kibazo. Yagize ati:  Ni byo uyu mugabo wakoreraga ibikorwa by ubucuruzi muri santere ya Gasasa afunzwe na RIB kugira ngo ubutabera bukore akazi kabwo. Dusaba abaturage kutagira uwo bizera cyane mu gucunga abahohotera abana babo ariko kandi n igihe babona hari ibimenyetso biganisha ku kuba umwana yahohoterwa hagatangwa amakuru ku gihe. Yakomeje asaba abaturage cyane abagwa mu byaha nk ibi kwitandukanya n imico mibi abantu bakarangwa n ubupfura, ubunyangamugayo n umutimana kuko umuntu ubifite byamurinda kugwa mu mabi. Hagumubuzima Claude ucyekwaho gufata ku ngufu umwana w umukobwa ari mu kigero cy imyaka 45, asanzwe afite abagore batatu yabyayeho abana 10.
link1357: Bimenyimana Alexis w imyaka 52 arashakishwa nyuma yo gutera icyuma agakomeretsa umusore witwa Ndikumana Jonas bahimba Dani w imyaka 31 bapfa umugore umaze kubyarira iwabo inshuro 2 bombi bivugwa ko binjiye. Uyu mugore utuye mu Murenge wa Nyabitekeri, Akarere ka Nyamasheke, avuga ko Ndikumana ari we wamubyariye abana be bombi mu gihe Bimenyimana na we avuga ko amukunda. Umwe mu baturage bari aho urugomo rwabereye mu Mudugudu wa Bohokoro, Akagari ka Muyange, Umurenge wa Nyabitekeri, Akarere ka Nyamasheke, yabwiye Imvaho Nshya ko abashyamiranye basanzwe babarizwa mu gatsiko kiyise Ibihazi gakekwaho gucuruza no kunywa ibiyobyabwenge ndetse no gukora ubujura. Bivugwa ko uyu musore Ndikumana Jonas yatewe icyuma munsi y umutima kubera ko yari ririranywe n uwo mugore banywera  mu kabari kari kuri santere y ubucuruzi ya Kabingo. Bimenyimana Alexis ufite umugore n abana  mu Mudugudu wa Kabarore, Akagari ka Kigabiro, anafite akazu gato yubatse mu Mudugudu wa Buhokoro, Akagari ka  Muyange akunda kuruhukiramo  iyo abishatse. Uwo muturage yagize ati:  Ubwo Ndikumana Jonas yatahaga iwabo mu Kagari ka Kigabiro, uwo mugore amuherekeje mu ma saa mbiri n igice z ijoro, bageze ahantu hari agashyamba mu rugabano rwa Muyange na Kigabiro, basanga Bimenyimana yabateze, atera icyo cyuma Ndikumana yikubita hasi.  Umugore wari kumwe n uwateye icyuma yahise avuza induru uwateye icyuma ariruka, nah o uwagitewe ajyanwa ku Kigo Nderabuzima cya Muyange. Yarakomeje ati:  Kuko bari bonyine uko ari 3 muri iryo shyamba, ntawe uzi  uburyo batonganye  ngo amukubite icyo cyuma, ariko amakuru akavuga ko uretse uyu mugore bashobora kuba barapfaga, bishoboka ko hari n ibyo bari bibye kubigabana  bikabananira buri wese ashaka gushimisha uyu mugore ku mugabane we, na byo bakabipfa. Ubwo iperereza rya RIB ni ryo rizaduha ukuri.  Abaturage bo muri ako gace bavuga ko uwo musore watewe icyuma yari akirimo gushakishwa n inzego z iperereza kubera urugomo yakoreye umuturage agahita atoroka. Ni na yo mpamvu yagendanaga n uyu mugore baca mashyamba mu buryo bwo kwihishahisha. Abaturage banasanganywe impungenge zikomeye z uyu Bimenyimana Alexis wabuze, kuko n ubusanzwe agendana umupanga mu bikorwa bye by urugomo. Ubuyobozi n urwego rwa DASSO bajya kumufata agashaka kubatema bakamuhunga, bakifuza ko yafatwa uwo mupanga akawakwa  akanakurikiranwaho ibikorwa bye bibangamira umutekano w abaturage. Umunyamabanga Nshingwabikorwa w Akagari ka Muyange  Ngabonziza Principe, yemereye Imvaho Nshya iby uru rugomo avuga ko uwarukozwe agishakishwa. Ati:  Urwo rugomo rwabayeho, uwarukoze aracyashakishwa uwarukorewe twamujyanye ku Kigo Nderabuzima cya Muyange n uwo mugore aba ari we ujya kumurwaza. Ibindi biri mu bugenzacyaha, dutegereje ikizavamo tukamenya neza icyo bapfaga nyacyo.  Yasabye abaturage kwirinda urugomo abagiranye ikibazo bakagikemura mu mahoro aho gucura imigambi ituma bashobora no kwamburana ubuzima.
link1358: Bamwe mu baturage mu Mudugudu wa Gahonogo, Akagari ka Nyagasenyi, Umurenge wa Kigabiro batunguwe no kubyuka bagasanga umugore witwa Bihoyiki Immaculee uzwi nka Kobwa uri mu kigero cy imyaka 35, yishwe bikekwa ko yanasambanyijwe mu rukerera rwo kuri uyu wa Kabiri, tariki ya 01 Ukwakira 2024. Abaturage bageze bwa mbere aho nyakwigendera yabaga, bavuze ko basanze yambaye ubusa ari ku musambi bigakekwa ko yasambanyijwe n ababikoze bakamuseseka umwenda mu kanwa. Bashenguwe n uko Bihoyiki yishwe urubozo kuko byagaragaraga ko yashinyaguriwe mbere yo kwicwa. Kagabo Peter yagize ati:  Namubonye ari ku musambi bamusesetse imyenda mu kanwa ndetse ameze nk aho bamukoresheje imibonano mpuzabitsina ku gahato kuko yari yambaye ubusa ahantu hose. Birababaje kuba umuntu yicwa gutya kuko birakabije.  Mutabazi ati:  Yishwe urubozo rwose, abantu bakoze ibi bakwiye guhanwa kuko ni abagizi ba nabi. Kwica umuntu ntibasige banamushyizeho igitambaro cyangwa ishuka ni ubugome bw indengakamere.  Abaturage kandi babwiye Imvaho Nshya ko nyakwigendera bitari ubwa mbere bagerageza kumwica kuko mu ijoro ryo ku Cyumweru mu gicuku ahashyira ku wa Mbere tariki ya 30 Nzeri 2024, nabwo yari yatewe n abagabo babiri baramuniga ariko atabarwa bataramwica, bigakekwa ko ari bo bagarutse kuko we n umukobwa we bari bamubonye isura nubwo batamumenye. Umwe mu baturage ati:  Mu masaha ya saa saba mu ijoro ku wa Mbere baratewe ariko abaturanyi baratabara [ababateye bariruka]. Umugabo umwe yirutse ababwira ngo rusibiye aho ruzarengera. Ntibamenye amazina yabo ndetse n amasura uretse ko umukobwa wa nyakwigendera ari kuvuga ko bari bambaye amakabutura kandi ari barebare.  Nyakwigendera yasize abana babiri aho umwe yiga mu mashuri yisumbuye ataha kwa nyirakuru ndetse undi wiga mu mwaka wa gatandatu w amashuri abanza abana na nyirakuru ndetse kandi akaba yari amaze igihe kinini atabanaga n umugabo we. Umunyamabanga Nshingwabikorwa w umusigire w Umurenge wa Kigabiro Rugarukirwa Alex, yemeje aya makuru ko uwitwa Kobwa yishwe umurambo wa nyakwigendera ukaba uri mu buruhukiro bw ibitaro bya Rwamagana. Yavuze ko kugeza ubu hataramenyekana icya mwishe ndetse n abakekwaho kumwica kuko iperereza rigikomeje. Yagize ati:  Umurambo wa nyakwigendera bagiye kuwupima ngo bamenye icyo yazize kandi iperereza riri gukorwa ngo ababigizemo uruhare bafatwe. Nta kintu kiramenyekana yaba yazize kuko byose biracyari mu iperereza.  Gitifu Rugarukirwa yasabye abaturage kujya batanga amakuru hakiri mu gihe hari abaturage bashya bimukiye aho batuye ndetse ababakiriye bakibuka ku babaruza mu Mudugudu. Yasabye kandi kujya bagaragaza abafitanye amakimbirane kugira ngo ahoshwe hakiri kare mu rwego rwo kwirinda ko yabyara inzigo.
link1359: Polisi y u Rwanda, Ishami rishinzwe kurwanya magendu n ibindi byaha (ASOC), yafatiye mu Karere ka Kicukiro ku mugoroba wo Cyumweru tariki ya 29 Nzeri, abantu babiri bakurikiranyweho kwinjiza mu gihugu no gukwirakwiza amasashe. Abafashwe ni umugore w imyaka 24 y amavuko n umusore w imyaka 19, bafatiwe mu Mudugudu w Amahoro, Akagari ka Karembure mu Murenge wa Gahanga, bafite amasashe ibihumbi 80 bari barimo gushakira abakiriya. Umuvugizi wa Polisi mu Mujyi wa Kigali Chief Inspector of Police (CIP) Wellars Gahonzire, yavuze ko gufatwa kwabo kwaturutse ku makuru yatanzwe n abaturage batuye muri kariya gace. Yagize ati:  Ku mugoroba wo kuri iki Cyumweru ni bwo abaturage batanze amakuru ko hari abantu babiri bafite imifuka ipakiyemo amasashe bari bahishe hafi y urugo ruri hafi y umuhanda, bikekwa ko barimo guhamagara umukiriya uza kuyatwara, abapolisi bahise bahagera babasangana amapaki 400 arimo amasashe agera ku bihumbi 80, bahita bafatwa.  Bamaze gufatwa biyemereye ko amasashe bari bayakuye mu gihugu cy abaturanyi cya Uganda bifashishije inzira zambukiranya umupaka zitemewe, kandi ko atari ubwa mbere bari bayinjije ngo bayacururize mu gihugu. CIP Gahonzire yashimiye abatanze amakuru yatumye bafatwa bataramara gukwirakwiza aya masashe, ashishikariza buri wese ubonye ukora ubucuruzi bw amasashe gutanga amakuru ndetse n abishora mu bindi byaha kugira ngo bakurikiranwe. Yaburiye abashakira indonke mu bucuruzi bwa magendu n ibindi bicuruzwa bitemewe kubireka amazi atararenga inkombe, bakayoboka imirimo yemewe kuko batazihanganirwa na gato, ibikorwa byo kubafata bizakomeza ku bufatanye n izindi nzego n abaturage. Ingingo ya 10 y  itegeko N  17/2019 ryo ku wa 10/08/2019 ryerekeye kubuza ikorwa, itumizwa mu mahanga, ikoreshwa n icuruzwa ry amasashe n ibikoresho bikozwe muri pulasitiki bikoreshwa inshuro imwe ivuga ko umuntu utumiza mu mahanga amasashe n ibikoresho bikozwe muri pulasitiki bikoreshwa inshuro imwe, ahanishwa kwamburwa ayo masashe n ibyo bikoresho no kwishyura ihazabu yo mu rwego rw ubutegetsi ingana n inshuro icumi (10) z agaciro k ayo masashe n ibyo bikoresho bikozwe muri pulasitiki bikoreshwa inshuro imwe. Ingingo ya 11 muri iryo tegeko ivuga ko umuntu uranguza amasashe n ibikoresho bikozwe muri pulasitiki bikoreshwa inshuro imwe ahanishwa ihazabu yo mu rwego rw ubutegetsi ingana n amafaranga y u Rwanda ibihumbi magana arindwi (700.000 FRW) kandi ayo amasashe n ibyo bikoresho akabyamburwa.
link1360: Kuri uyu wa Kabiri, mu Rukiko rwa rubanda rw i Paris mu Bufaransa haratangira urubanza rwa Eugene Rwamucyo w imyaka 65 ukekwaho ibyaha bya Jenoside yakorewe Abatutsi, yaba yarakoreye muri Perefegitura ya Butare. Rwamucyo ni umuganga wayoboraga ikigo cya Kaminuza y u Rwanda gishinzwe ubuvuzi rusange, kuri ubu hakorera Ikigo Nderabuzima mu Murenge wa Ngoma mu Karere ka Huye. Mu byo ashinjwa harimo Jenoside, ubufatanyacyaha muri Jenoside, ibyaha byibasiye inyoko muntu, ubufatanyacyaha mu byaha byibasiye inyokomuntu n uruhare mu gutegura ibi byaha. Kayitankore Boniface wari umukozi ushinzwe isuku ku bitaro bya Kabutare avuga ko yabonye Rwamucyo ari kuri bariyeri. Agira ati:  Muri Jenoside naramubonye kuko bari bafite bariyeri bakuranwaho. Njyewe ubwanjye ibintu niboneye nzi neza. Navuye ku bitaro ku itariki 06 Kamena 1994 icyo gihe ndabyibuka, bari baraye bishe mushiki wanjye wakoraga ku bitaro wari wahahungiye, yaraye apfuye hari ku wa Mbere ndabyibuka, nagiye muri Ambulance kuko hari umugiraneza washoboye kumvana aho ku bitaro abona ko nanjye ngiye kuhagwa kuko nanjye narihishaga, turakomeza duca kuri bariyeri yari iri mu Cyarabu tuhasanga bariyeri yari iriho abantu benshi na Twagirayezu Emmanuel narahamusanze wari dogiteri wo ku bitaro, babaga batashye bagahita basimburana ku mabariyeri. Turakomeza kuri Groupe bacyura umuganga witwa Aline w Umurundi bamushyira ku Kabutare kuko ari ho yabaga, turakomeza kuri FOCO dusanga Rwamucyo ubwe arahari ari kuri bariyeri bari bafite ibikoni binini cyane.  Umwe mu bunganira abaregera indishyi muri uru rubanza Me Karongozi Andr e Martin ahuza uru rubanza n abandi bari abayobozi muri Perefegitura ya Butare. Kuba uru rubanza rugiye kuba ni indi ntambwe yishimirwa n abarokotse Jenoside yakorewe Abatutsi nkuko Perezida wa IBUKA mu Karere ka Huye, Siboyintore Th odate, yabitangarije RBA.
link1361: Umugabo wo mu Kagari ka Gatereri, Umurenge wa Butare, Akarere ka Rusizi, arashakishwa n ubuyobozi bufatanyije n inzego z umutekano, akekwaho gutwika hegitari 2 z ishyamba rya Leta ngo aratwika ibiyorero. Iryo shyamba ryahiye ni irihuriweho n Umurenge wa Butare ndetse n uwa Gikundamvura igice cya Gikundamvra mu Kagari ka Mpinga kikaba ari cyo cyibasiwe n inkongi yaturutse ku biyoreel yatwikiraga mu murima we. Umunyamabanga Nshingwabikorwa w Umurenge wa Gikundamvura Baziki Yussuf, yabwiye Imvaho Nshya ko ubwo uwo mugabo yatwikaga ibiyorero mu murima we wegeranye n iri shyamba, umuriro wagurumanye urigeramo maze we agahita aburirwa irengero. Gitifu Baziki ati:  Ku bufatanye bw ubuyobozi, abaturage n Inzego z umutekano twagerageje kurizimya ku bw amahirwe riza kuzima nubwo byatinze, uwo mugabo tukaba tukimushakisha ku bufatanye n ubuyobozi bw Umurenge wa Butare ngo atabwe muri yombi  abibazwe.  Asaba abaturage kwirinda gutwika ibiyorero kuko bitemewe kubera impamvu zirimo kwangiza ibidukikije no kwangiza ifumbire iba yagombaga kuvamo. Yanongeye kubiyama kwangiza amashyamba bayatwika, haba ari mu buryo bw ibyo biyorero cyangwa bahakuramo ubuki. Yibukije ko iyo ishyamba rihiye hangirika byinshi bigize urusobe rw ibinyabuzima, uhereye ku bimera ukageza no ku bihumeka biribarizwamo. Yashimangiye ko uzajya abifatirwamo azajya abihanirwa by intangarugero. Yakomoje no ku baca mu rihumye ubuyobozi bagatema amashyamba yabo ateze neza bagatwika amakara cyangwa amatafari, bikaba intandaro y inkongi zibasira amashuamba y abaturage n aya Leta. Yibukije abaturage ko gusarura amashyamba adakuze na byo bihanirwa, ko imigirire nk iyo mibi yose igomba gucika.
link1362: Kuri uyu wa Gatanu, Perezida wa Repubulika y u Rwanda Paul Kagame, yakiriye itsinda riturutse mu Ishyirahamwe Mpuzamahanga ryimakaza ubumenyi bw Ibimenyetso bya Gihanga bikoresha mu Butabera (IAFS) rirangajwe imbere n Umuyobozi wa IAFS Prof. Yankov Kolev. Iri tsinda riri mu Rwanda aho ryitabiriye itangizwa ry Inama y Ikigo Nyafurika Gishinzwe Ubumenyi bw Ibimenyetso bya Gihanga byifashishwa mu Butabera (AFSA) iteraniye i Kigali. Iyo nama ihurije hamwe impuguke mu gukusanya ibimenyetso bishingiye ku Bumenyi n Ubuhanga bikoreshwa mu Butabera ku Isi hose, aho barimo kuganira ku ruhererekane rw ibyo bimenyetso mu Rwanda. Iyi nama irimo kubera mu Rwanda guhera 23 kugeza ku ya 28 Nzeri urwego rwa AFSA rushinzwe kugenzura imikorere y ibigo bikora ibijyanye n ibimenyetso bishingiye ku bumenyi n ubuhanga bikoreshwa mu butabera ku mugabane w Afurika. Ni inama yitabiriwe n abasaga 500, baturutse mu bice bitandukanye by Isi.
link1363: Polisi y u Rwanda ikorera mu Karere ka Rubavu yafashe umugabo w imyaka 43 y amavuko, wari utwaye mu modoka imifuka 40 y ikiyobyabwenge cy urumogi, ivuye muri Repubulika Iharanira Demokarasi ya Congo (RDC) Yafashwe ku gicamunsi cyo ku wa Gatatu, tariki 25 Nzeri, ahagana saa cyenda n igice, mu Mudugudu wa Kivu, Akagari ka Nengo mu Murenge wa Rubavu. Umuvugizi wa Polisi mu Ntara y Iburengerazuba, Superintendent of Police (SP) Bonaventure Twizere Karekezi, yavuze ko yafashwe ku makuru Polisi yari ifite y imodoka yifashisha yinjiza urumogi mu gihugu mbere yo kujya kurukwirakwiza. Yagize ati:  Kuri iriya saha ni bwo hagendewe ku makuru abapolisi bo mu Ishami rishinzwe kurwanya abanyereza imisoro (RPU) n irishinzwe kurinda umutekano w imipaka (BSU), bari bafite, ko hari imodoka ifite nimero iranga ikinyabiziga (Plaque) yo muri Congo, yahise ihagarikwa irasakwa bayisangamo imifuka 40 y urumogi, umushoferi ari na we wenyine wari uyirimo atabwa muri yombi.  Yakomeje ati:  Iperereza ry ibanze rigaragaza ko uriya mushoferi yari yinjije ruriya rumogi mu gihugu aruvanye muri Repubulika Iharanira Demokarasi ya Congo, mbere yo kurupakira mu modoka kandi akaba yari ari ku rutonde rw abacuruzi b ibiyobyabwenge ba ruharwa.  Byaje kugaragara ko yari yarakoze icyumba cy ububiko bwihariye mu modoka yaruhishagamo, ariko bikaba bitamuhiriye kuri iyi nshuro, ubwo yari atangiye kwerekeza iy Umujyi wa Kigali ngo arushyire abaguzi. SP Karekezi yaburiye abakishora mu bucuruzi bw ibiyobyabwenge ko nta yandi mahitamo bafite uretse kubizibukira kuko atari kera ngo nabo bafatwe kuko ibikorwa nk ibi byo guhangana n iki cyaha bikomeje ku bufatanye n izindi nzego n abaturage. Yashyikirijwe Urwego rw Igihugu rw Ubugenzacyaha (RIB) kuri Sitasiyo ya Gisenyi kugira ngo hakomeze iperereza kuri iki cyaha akurikiranyweho. Mu Rwanda urumogi rushyirwa ku rutonde rw ibiyobyabwenge bihambaye aho uhamijwe n urukiko kubikora, kubihinga, kubihindura, kubitunda, kubibika, kubiha undi cyangwa kubigurisha mu gihugu ahanishwa igifungo cya burundu n ihazabu y amafaranga y u Rwanda arenze miliyoni 20 ariko atarenze miliyoni 30. RNP
link1364: Abayobozi, impuguke, abahanga n abashakashatsi bo mu rwego rw ibimenyetso bya gihanga bikoreshwa mu butabera barenga 500 bateraniye i Kigali barebera hamwe uko Afurika yasenyera umugozi umwe mu kunoza serivisi zitangwa n uru rwego.Baturutse mu bihugu 54 byo hirya no hino ku Isi. Minisitiri w Ubutabera w u Rwanda, Dr. Emmanuel Ugirashebuja yavuze ko Rwanda rwahisemo gushyira ubutabera mu nshingano z ibanze ku baturage barwo, rushora imari muri uru rwego kugira ngo ubutabera bufite ireme bugere ku barutuye. Yagize ati:  Amavugurura menshi yarakozwe muri uru rwego, muri ayo mavugurura, Ikigo cy igihugu cy ibimenyetso bishingiye ku bumenyi bwa gihanga bikoreshwa mu butabera cyahawe sitati yigenga, gihabwa gukora mu bwigenge no gutanga serivisi n ibimenyetso mu bwisanzure byifashishwa mu nkiko. Kugira iki kigo gifasha urwego rw ubutabera gitanga ibimenyetso bishingiye ku bumenyi n ikoranabuhanga mu nkiko zacu n izindi nzego z ubutabera ni ikintu gikomeye ku baturage b u Rwanda mu gihe bashaka ubutabera.  Minisitiri Ugirashebuja kandi avuga ko u Rwanda rwiteguye gukomeza gushyira imbaraga muri uru rwego kugira ngo rukomeza gufasha mu kugeza ubutabera bufite ireme ku baturage. Ati  Igihugu cyacu kiteguye gukora no gufatanya mu gushyigikira gahunda zitanga ibisubizo ku bibazo bikigaragara ku mugabane wa Afurika, nk urugero, ukwiyongera kw ibyaha by ihohotera rishingiye ku gitsina n ibyaba bikorerwa abana, aho uru rwego rw ibimenyetso bya gihanga rukenewe cyane mu gutanga ubutabera kuri ibyo birego, turizera ko uru rwego rwagira uruhare mu gukemura izo manza.  Perezida w Ikigo Nyafurika Gishinzwe ibimenyetso bya gihanga bikoreshwa mu Butabera AFSA, Dr. Antonel Olckers aragaruka ku cyizere bafitiye urugendo rw ubufatanye hagati y ibihugu bya afurika. Ati:  Intego za AFSA ni ukuba ku isonga mu guteza imbere serivisi zitangwa n urwego rw ibimenyetso bya gihanga bikoreshwa mu butabera muri Afurika. uru rugendo rwaratangiye kandi twiyemeje gukomeza guteza imbere uru rwego kuri uyu mugabane, tuzamura ireme rya serivisi duha abakorewe ibyaha, no kurengera uburenganzira bw abari mu nkiko, no guha inkiko ibimenyetso bishingiye kuri siyansi n ikoranabuhanga, kandi byakorewe ubucukumbuzi bwimbitse.  Yunzemo ati  AFSA 2024 ifite intego yo kurebera hamwe uburyo ibihugu bya afurika byakorera hamwe, ni umwanya mwiza ko ibihugu bya afurika bisangizanya ubunararibonye, bigafatanya mu guteza imbere uru rwego rw ibimenyetso bya gihanga bikoreshwa mu butabera  no gushyiraho uburyo burambye bwo gukorana mu guteza imbere ibikorwa by uru rwego.  Iyi nama y iminsi 5 iteranyirije abarenga 500 mu Rwanda itegerejweho kuba igisubizo ku mikorere y ibihugu bya afurika mu kurwanya ibyaha bikomeje guhindura isura uko ibihe biha ibindi. Abari muri iyi nama kandi bazifatanya n Abanyarwanda mu gikorwa cy umuganda rusange aho bazatera ibiti birenga 100 muri Pariki y Ubukerarugendo Bubungabunga Ibidukikije ya Nyandungu.
link1365: Umusore witwa Niyonkuru Valens w imyaka 23 afungiye kuri Sitasiyo y Urwego rw Igihugu rw Ubugenzacyaha (RIB) ya Kanjongo mu Karere ka Nyamasheke, akurikiranyweho gusambanya no gutera inda umwangavu w imyaka 17. Uyu musore wo mu Mudugudu wa Bigeyo, Akagari ka  Murambi, Umurenge wa  Cyato, yateye unda uwo mwangavu utuye mu Mudugudu wa Rugeyo, Akagari ka Raro, Umurenge wa Kanjongo. Yafashwe ku makuru yatanzwe na RIB Sitasiyo ya Kanjongo, yashakishaga uwo musore wateye inda uyu mukobwa ufite umwana w umwaka. Uwo mwana w umukobwa wasambanyijwe avuga ko imibereho ye yabaye mibi cyane kubera  guterwa inda ari umwana n uyimuteye akamutererana. Umuyobozi w Akarere ka Nyamasheke wungirije ushinzwe imibereho myiza y abaturage Mukankusi Athanasie, yabwiye Imvaho Nshya ko uwo mwana w umukobwa yakorewe ihohoterwa. Yemeje ko uwo mwana w umukobwa arimo kwitabwaho n ukekwaho kumutera inda akaba ari mu maboko y ubutabera. Ati:  Ubwo biri mu butabera igisigaye ni ugukurikirana ubuzima bw umwana watewe inda n ubw uwo yabyaye kuko hari n abandi bana b abakobwa dusanzwe twitaho babyariye iwabo, zikaba ari inshingano zacu kumukurikiranira ubuzima kuko hari ibyo yemerewe. Harimo gufashwa gusubira mu buzima busanzwe no gufasha uwo abyaye kureba ko imikurire ye igenda neza.  Yavuze ko muri aka Karere ihohoterwa nk iryo rikorerwa abana b abakobwa batarageza ku myaka y ubukure rigaragara, hakaba ubwo usanga ababyeyi bashaka kubyungira mu miryango. Yaboneyeho kubwira abaturage ko guhishirw icyo cyaha bitemewe, kandi bihanirwa n amategeko, uwahohotewe agahabwa ubutabera, uwamuhohoteye akabihanirwa. Yavuze ko bagiye kongera ubukangurambaga, haba mu babyeyi, mu rubyiruko  bagasobanurirwa ububi bw iki cyaha n ingaruka zacyo.
link1366: Umuvunyi Wungirije Ushinzwe Gukumira na Kurwanya Ruswa Hon. Mukama Abbas yavuze ko icyiza mu gukumira no kurwanya ruswa byakorwa hakiri kare bitarinze kugera ku bihano. Yabigarutseho kuri uyu wa Gatatu tariki ya 25 Nzeri 2024, ubwo abari muri Komite zo gukumira no kurwanya ruswa bahugurwaga n Urwego rw Umuvunyi uko batahura ahari ibyuho bya ruswa mu nzego bakoramo. Umuvunyi Wungirije Ushinzwe Gukumira na Kurwanya Ruswa Hon. Mukama Abbas yavuze ko Komite zo kurwanya ruswa zifite akamaro mu gukumira ruswa, kandi mu gihe zikoze icyo zishinzwe byafasha u Rwanda kugera ku ntego rwihaye yo kuba mu myanya itanu ya mbere mu bihugu birwanya ruswa ku Isi mu 2050. Yagize ati:  Muri izo ngamba, turasaba buri rwego mu Rwanda gushyiraho komite zo kurwanya ruswa tugakumira hakiri kare mbere y uko habaho guhana.  Hon. Mukama yamvukanishije ko mu nzego zitandukanye hakiri ibyuho bya ruswa birimo ruswa ishingiye ku gitsina icyenewabo, gukoresha nabi umutungo wa Leta n ibindi. Ati:  Ibyo rero utabirwanyije hakiri kare ntacyo twazageraho kandi twihaye intego nk igihugu ko mu 2050 u Rwanda ruba ruri mu bihugu bitanu ku Isi birwanya ruswa.  Yasabye ko hatangwa amakuru ku hagaragara ibyuho bya ruswa. Ati:  Ni yo mpamvu dusaba inzego zose mu byuho babona batange amakuru. Urwego rudashyiraho komite zo kurwanya ruswa itegeko ritwemerera kurusbira ibihano.  Yavuze ko amafaranga y imisoro y Abanyarwanda 65% ari yo ajya mu isanduku y Igihugu bityo ntawakwihanganira abayanyereza. Kamili Athanase umukozi mu Rwego rw Igihugu rw Itangazamakuru (RBA), umwe mu bahuguwe bagize Komite zo kurwanya ruswa mu bigo bakorera, yavuze ko ayo mahugurwa ari ingenzi kuko abafasha gutahura ahari ibyuho bya ruswa. Yagize ati:  Twamenye gutandukanya ruswa n ikitari ruswa, babidusobanuriye. Urugero nko mu icungamutungo hakaba havugwa nk itangwa ry amasoko muzi ko hari igihe haba nk ibihuha. Twafata umwanya wo kuganira ngo ese koko ni ruswa, ese nti byaba bya bindi bituruka ku nzangano kuko na byo bibaho.  Izo komite zo kurwanya ruswa ziri mu bigo bitandukanye byaba ibya Leta n iby abikorera na NGO, zifite inshingano zo kugenzura ahari ibyuho bya ruswa. Mu rwego rwo gukumira no kurwanya ruswa kandi hanashyizweho Inama Ngishwanama zo gukumira no kurwanya ruswa n Akarengane kuva ku Murenge kugera ku Rwego rw Igihugu. Abagize Inama Ngishwanama ku rwego rw Igihugu barimo Minisitiri ufite ubutabera mu nshingano, ari na we muyobozi wayo; Minisitiri ufite ubutegetsi bw Igihugu mu nshingano, akaba Umuyobozi Wungirije wayo,Umuvunyi Mukuru, akaba Umwanditsi wayo , hari Visi Perezida w Urukiko rw Ikirenga; Umushinjacyaha Mukuru; Umunyamabanga Mukuru w Urwego rw Igihugu rushinzwe Ubugenzacyaha, Umuyobozi Mukuru w Urugaga rw Abikorera na Perezida w Imiryango itari iya Leta. Inama Ngishwanama ku rwego rw Umujyi wa Kigali igizwe n Umuyobozi w Umujyi wa Kigali, Umuyobozi wayo, uhagarariye Urwego rw Igihugu rw Ubugenzacyaha ku rwego rw Umujyi wa Kigali, Umuyobozi Wungirije wayo; Abayobozi Nshingwabikorwa b Uturere tw Umujyi wa Kigali, uhagarariye Urugaga rw Abikorera ku rwego rw Umujyi wa Kigali, n uhagarariye imiryango itari iya Leta ku rwego rw Umujyi wa Kigali, akaba umwanditsi wayo. Inama Ngishwanama ku rwego rw Akarere igizwe n Umuyobozi w Akarere, akaba Umuyobozi wayo; uhagarariye Urwego rw Igihugu rushinzwe Ubugenzacyaha ku rwego rw Akarere akaba umuyobozi Wungirije wayo; uhagarariye Urugaga rw Abikorera ku rwego rw Akarere; uhagarariye imiryango itari iya Leta, Umwanditsi wayo ni Umuhuzabikorwa w Inzu y Ubufasha mu by Amategeko. Inama Ngishwanama ku rwego rw Umurenge igizwe na Perezida w Inama Njyanama y Umurenge akaba Umuyobozi wayo; Umunyamabanga Nshingwabikorwa w Umurenge ni Umuyobozi Wungirije wayo; uhagarariye Urwego rw Igihugu rw Ubugenzacyaha ku rwego rw Umurenge uhagarariye Urugaga rw Abikorera ku rwego rw Umurenge; uhagarariye imiryango itari iya Leta ku rwego rw Umurenge, Umwanditsi wayo, uhagarariye Komite y Abunzi ku rwego rw Umurenge, Abanyamabanga Nshingwabikorwa b Utugari tugize Umurenge. Mu kurwanya ruswa, u Rwanda ni urwa 49 ku Isi, rukaba urwa 4 muri Afurika, rukaza ku mwanya wa mbere mu Muryango w Afurika y Iburasirazuba.
link1367: Nsabimana Jean w imyaka 32 wo mu kagari ka Cyimpindu, Umurenge wa Kirimbi, Akarere ka Nyamasheke, arashakishwa n inzego z umutekano akekwaho kwica Igitera cyari kigeze mu Murenge wabo kivuye muri Pariki y Igihugu ya Nyungwe. Bivugwa ko iyo nyamaswa yavuye muri Pariki ku gicamunsi cyo ku Cyumweru tariki ya 22 Nzeri 2024, ihingukira mu Mudugudu wa Uwamugisha, Akagari ka Cyimpindu, Umurenge wa  Kirimbi. Umwe mu baturage b uwo Mudugudu yabwiye  Imvaho Nshya  ko  nubwo  Umurenge wabo udakora kuri  iyi pariki, hari igihe inyamaswa ziyiturukamo zikawuzamo ariko biba gake cyane. Yavuze ko iyi nyamaswa yageze mu Murenge wabo, abaturage  bayibonye bayivugiriza induru nyinshi batangira kuyirukaho bayitera amabuye n imijugujugu bayita impyisi. Avuga ko bayikuye mu Mudugudu wa Uwamugisha bayigeza mu wa Rugeregere bayihabije. Ati:  Bayigejeje muri Rugeregere bayicisha inyuma y urugo rw Umukuru w Umudugudu bayirukankaho induru ku musozi zabaye nyinshi. Mudugudu  wa Rugeregere yarayibatesheje  isimbuka umukingo igwa mu bisheke biri munsi y umuhanda. Mu kanya gato Gitifu w Akagari n abakozi ba Pariki ya Nyungwe bahageze basanga  yapfuye.  Umuturage w umudugudu wa Rugeregere na we ati:  Dukeka ko ari abo baturage bayishe, ku isonga hari uriya Nsabimana Jean  n ubu ugishakishwa n inzego z umutekano kuko ni we wari uri imbere n amabuye n imijugujugu ayitera induru yayihaye umunwa.  Yakomeje agira ati:  Kubera ko uwo mukingo yasimbutse kuri uwo muhanda hari Rigole yubakishije sima, abakozi ba pariki baje kuyireba bagasanga yapfuye bakadukoresha inama mbere yo kuyitwara.  Abo baturage bavuga ko iki gitera cyasagariwe kuko ubusanzwe ngo kitaryana nta n uwo cyanduranyaho, akaba nta n umwe uvuga ko cyamuririye imyaka. Umunyamabanga Nshingwabikorwa w Akagari ka Cyimpindu Mukakayumba C cile, avuga ko ubwo yahuruzwaga n Umukuru w Umudugudu wa Rugeregere na we yahise ahamagara abakozi ba Pariki. Gitifu Mukakayumba ati:  Mudugudu akibimbwira nahamagaye abakozi ba pariki duhurira muri ibyo bisheke by umuturage dusanga  iyo nyamaswa yapfuye. Twahise dukoresha inama abaturage bari bahari, abakozi ba pariki babibutsa ko kizira kikaziririzwa kwica inyamaswa ivuye muri iriya pariki, bibutswa akamaro kayo ko nubwo batayituriye ibyiza byayo bibageraho.  Gitifu Mukakayumba yabwiye Imvaho Nshya ko ku bufatanye n inzego z umutekano, Nsabimana Jean akomeje gushakishwa ngo abibazwe, anavuge abandi bari  kumwe kuko ari we Umukuru w Umudugudu wa Rugeregere yabashije kumenyamo. Avuga ko kuyica ari ikosa rikomeye bakoze kuko hari n izindi zigeze kuhaza, babwira abakozi ba Pariki baza kuzitwara. Bibaye hashize umunsi umwe gusa iyi Pariki itembereje Komite nyobozi  z Imidugudu mu Mirenge yose y Uturere twa Nyamasheke na Rusizi ituriye iyi Pariki, igikorwa cyamaze icyumweru cyose. Hari hanashize ukwezi n igice habayeho ubukangurambaga bwakozwe n iyi Pariki bwo gukangurira abaturage kuyibungabunga, birinda ibyayangiza birimo inkongi y umuriro, kwica inyamaswa zayo n ibindi birimo kurwanya ba rushimusi. Aba bakozi babwiye abaturage ko igihe babonye inyamaswa yaho ibagezeho, aho kuyirukaho cyangwa kuyica bahamagara bakaza kuyitwara, haba hari ibyo yangije bikarihwa ariko igatekana.
link1368: Ikigo cy u Rwanda cy ibimenyetso bya gihanga bikoreshwa mu butabera, (Rwanda Forensic Institute/RFI) kigaragaza ko mu gihe haba hari uwasambanijwe afashwe ku ngufu yakwirinda koga, kuko nyuma y iminsi itatu ataroga ibimenyetso bisibangana. Umuyobozi wa RFI Dr Charles Karangwa, avuga ko haba umudamu cyangwa umwangavu wafatwa ku ngufu akwiye kwirinda koga ubundi akajya ku kigo kimwegereye cya Isange One Stop Center bakamupima kugira ngo hagaragare ibimenyetso ko yasambanyijwe koko kugira ngo abone ubutabera. Dr Karangwa yagize ati:  Kirazira ko ashobora koga mu minsi itatu atarafatwaho ibimenyetso bisaba ko utoga kugira ngo ubone ibimenyetso. Iyo umaze koga nyuma y imisni itatu biba byashize . Urwego rw Igihugu rw Ubugenzacyaha (RIB) ruherutse gutangaza ko mu myaka itatu ishize icyaha cyo gusambanya abana ari cyo cyaje ku isonga mu ihohoterwa ribakorerwa. Ni imibare yo kuva mu 2021 kugeza mu 2024 hagati, aho mu mwaka w ingengo y imari wa 2021/2022 abana 5 143 bakorewe ihohoterwa, mu 2022/2023 hahohoterwa 5 296 mu gihe mu 2023/2024 hahohotewe abagera ku 5 058. Abana bahohotewe muri iyo myaka itatu ishize bose hamwe ni 15 497 muri abo abagera ku 14 234 bakaba barasambanyijwe. Raporo y Ikigo cy Igihugu cy Ibarurishamibare ya 2023, ku mibare y ingenzi mu buzima n imibereho by Abanyarwanda (Rwanda Vital Statistics Report), yo mu 2023 igaragaza ko abakobwa 75 bafite imyaka iri hagati ya 10 na 14 babyaye mu mwaka wa 2023. Ni imibare yasohotse muri Gicurasi 2024 igaragaza ko abakobwa batewe inda mu 2023 ari 19 406, biganjemo abari hagati y imyaka 15 na 19. Hanagaragaramo impinja 75 zavutse ku babyeyi bafite imyaka iri hagati ya 10 na 14, ndetse no mu 2022 hari hagaragaye impinja 102 zavutse ku bakobwa bataruzuza imyaka 15. Ubushakashatsi bwa 6 ku buzima n imibereho y abaturage bugaragaza ko hari abagore bafite imyaka 15-19 basanzwe barakuyemo inda, mu gihe abatwite n ababyaye bafite abana bitaho. Umubare munini w aba bana ni abo mu byaro, mu gihe biganjemo abize amashuri abanza gusa, hamwe n ayisumbuye. Bunagaragaza ko abana 4,5% b abakobwa bakoze imibonano mpuzabitsina batarageza ku myaka 15, mu gihe abahungu bo ari 10,1%, baba barakoze imibonano mpuzabitsina batarageza ku myaka 15. Muri aba harimo abafite abana mbere yo kugeza ku myaka 15 y amavuko.
link1369: Hagumubuzima Claude, uri mu kigero cy imyaka 45 wo mu Kagari ka Gashenyi, Umurenge wa Rukomo, Akarere ka Nyagatare, yatawe muri yombi akurikiranyweho gufata ku ngufu umwana w umukobwa w imyaka 17 y amavuko w umubyeyi wakodeshaga mu gipangu cye. Bivugwa ko uyu mugabo uri mu bantu bishoboye mu gatanseri ka Gasasa, Umurnenge wa Rukomo, yatunguye abantu abantu benshi kubera ko yasambanyije uwo mukobwa mu gihe asanzwe afite abagore batatu. Hagumubuzima avugwaho kuba yarahengereye umubyeyi w uyu mukobwa bagiye guca inshuro maze akamusanga mu nzu akamuhohotera. Uyu mukobwa n umubyeyi we bari basanzwe bacumbikiwe n uyu mugabo usanzwe ari umushoramari ufite depot y inzoga, inzu akodesha zitandukanye n ibindi bikorwa by iterambere.. Ubwo uyu mukobwa yabibwiraga umubyeyi we, bahise bitabaza ubuyobozi ari bwo uyu mugabo yafatwaga ndetse uyu mukobwa ajyanwa kwa muganga. Umubyeyi w umwana wafashwe ku ngufu, yabwiye Imvaho Nshya ko yabwiwe iyi nkuru ubwo yari yagiye guca inshuro agatabazwa n umuturanyi wari unyuze iwe aje kumureba agasanga umwana arira avuga ibimubayeho. Ati:  Nahise ntaha njyana n uwo nakoreraga, umwana mujyana kwa muguganga nyuma umugabo aza gufatwa.  Yongeraho ko ibi byamugizeho ingaruka, aho abaturanyi bamwibasiye bavuga ko yari kumvikana bakamuha amafaranga ariko ntafungishe umukire. Ati:  Naribasiwe cyane nirukanwa aho nabaga. Abaturage barampigira ndetse bambwira ko ndi ikigoryi mba nasabye amafaranga singaragaze ikibazo kuko n ubundi ngo atazatindayo. Nishinganishije mu buyobozi kuko imiryango ye imereye nabi, umwana ntagisohoka kubera kumukomera bavuga ko uwo dufungishije tuzamuzira.  Hari abaturanyi b iyi miryango yombi bavuga ko bababajwe n iyi nkuru ndetse bakanenga ababyeyi gito bangiza abana bangana n ababo. Turatsinze Didier yagize ati:  Ibi byatubereye agahomamunwa. Ni inkuru mbi ku muntu twari dusanzwe dufata nk umuturanyi wagufasha igihe cyose ugize ikibazo. Gusa niba koko ibi yarabikoze yaba yaratugayishije ariko kandi aba anangije ejo hazaza h umwana. Ni ibyo kwamaganwa na buri wese cyane ko navuga ko ari n icyorezo kuko bisigaye byumvikana hirya no hino mu gihugu.  Uwambayingabire Claire, Umunyamabanga Nshingwabikorwa w Umurenge wa Rukomo, yemeje ayo makuru ndetse anashimangira ko ukekwa kuri ubu ari mu maboko y Urwego rw Igihugu rw Ubugenzacyaha (RIB) mu gihe iperereza rikomeze n ubutabera butangwe. Yakomeje agira ati:  Dusaba abaturage kutagira uwo bizera cyane mu gucunga abahohotera abana bab,o ariko kandi n igihe babona hari ibimenyetso biganisha ku kuba umwana yahohoterwa hagatangwa amakuru ku gihe.  Yakomeje asaba abaturage kwirinda kugwa mu byaha nk ibi kuko bifite ingaruka ziremereye, ahubwo bakarangwa n ubupfura, ubunyangamugayo no kuyoborwa n umutimanama. Ati:  Ibi ubifite byakurinda kugwa mu mabi nk aya.  Uyu mugabo ukekwaho gusambanya umwana w imyaka 17, amaze kugira abana 10 yabyaye ku bagore batatu.
link1370: Umugabo  n umugore bo mu Murenge wa Bugarama, Akarere ka Rusizi, bafungiwe kuri Sitasito y Urwego rw Igihugu rw Ubugenzacyaha (RIB) ya Bugarama bakekwaho gukwira kwiza impuha ko abana 20 biga mu Ishuri Ribanza rya Mihabura bishwe n ibiryo bihumanye baririyeyo. Impuha zatangiye gukwirakwizwa n uwo mugabo wazanye umwana we ku ishuri yarakaye, abaza impamvu atagaburiwe ku ishuri kandi agomba kuharya nubwo nta mafaranga yo kumugaburira yatanze. Umuyobozi w ishuri ribanza rya Mihabura, Past. Ntihinyurwa Benjamin, yabwiye Imvaho Nshya ko wa kane tariki 19 Nzeri, ahagana saa munani ari bwo uwo mugabo witwa Sinumvamabwire Samuel yabagezeho azanye umwana we wiga mu mwaka wa gatatu, abaza impamvu umwana we atakirira ku ishuri. Yari amenyereye ko umwana we agaburirwa saa sita nubwo nta mafaranga yo kumugaburira ku ishuri yari yaratanze, by umwihariko igihe yabaga ari bwige nyuma ya saa sita kuko ngo bijya bibaho ko abana bose biga nyuma ya saa sita basangira n abize mu gitondo. Uwo mwana utari ukibasha kubona uko agera ku ishuri hakiri kare ngo asangire n abandi kubera ko iwabo bamukererezaga akagera ku ishuri amasaha yo kurya yarangiye, byatumaga ataha atariye hari n impungenge ko ashobora kuburara. Past. Ntihinyurwa ati:  Umubyeyi yazanye umwana we yarakaye cyane afite amahane menshi, tubaza umwana impamvu atariye, avuga ko ari ababyeyi bamukerereje bamusigiye umwana kandi ko bimaze iminsi akaza ahitira mu ishuri ngo bitamenyekana akigana inzara, akabyihanganira. Twabajije umubyeyi niba ikosa atari iryabo ahubwo atera amahane cyane, tumubajije niba yaratangiye umwana umusanzu wo kurira ku ishuri avuga ko atawutanze, atazanawutanga  Uyu mubyeyi yaje avuga ko n igihe umwana we ataje kare akwiye kujya abikirwa ibyo kurya akabihasanga igihe cyose ahagereye.  Yabwiwe ko bidashoboka, agomba kujya yohereza umwana kare, akanamuha ibimufasha byose ngo yige neza. Ni bw  yasohotse ageze hanze arasakuza ngo n abana bariye ibiryo ibiroze, ndetse asohotse mu kigo akomeza gukwirakwiza amakuru ko muri iri shuri hamaze gupfa abana batanu kubera ibiryo bihumanye bariye saa sita. Hadaciye umwanya munini yahise azamura imibare y abamaze gupfa ayigeza kuri 20, ndetse ko abandi benshi barambaraye mu kibuga kubera kunegekara, Mu kanya nk ako guhumbya, ababyeyi bahise buzura mu kigo, n abari mu isoko bararemura bahita binjira muri icyo kigo. Past. Ntihinyurwa ati:  Byabaye ibibazo bikomeye cyane ababyeyi bazana urusaku rwinshi ngo babereke imirambo y abana babo, abandi  bagafata abana babo ngo bagiye kubarukisha bakajya babagurira amata n amamesa bakavanga bakabaha. Abana bararutse cyane, ababyeyi bakavuga ko ari ukurogwa.  Byasabye ko inzego z umutekano n ubuyobozi baza, ubwo ababyeyi bari bamaze kugeza abana 41 ku Kigo Nderabuzima cya Kiyisulamu cya Bugarama. Abana bagejejwe kwa muganga basuzumwe basangwa bose ari bazima, ahubwo babonye uburyo ikiog cyahindutse isibaniro bamwe muri bo bagira ihungabana. Umugore w i Bugarama wafunganywe n uwakuruye izo mpagarara, yafashe amashusho maze arayakwirakwiza avuga ko ubuyobozi  bw Umurenge, Inzego z umutekano ,n ab Ikigo Nderabuzima babeshya ko nta wapfuye kandi uw umuturanyi we  amaze gupfira aho  ku Kigo Nderabuzima. Nyuma yo gutabwa muri yombi kw abo bakekwa, umutekano wagarutse mu kigo, ndetse bucyeye bw abo abana bose bagaruka ku ishuri nk ibisanzwe. Ubuyobozi bw iryo shuri bwavuze ko bwahakuye isomoryo gukaza umutekano, hakajya hinjira abafite ikibazanye cyumvikana. Ishuri ribanza rya Mihabura ryigamo abana 2 300, abana bose bakaba barariye uwo munsi uretse uwo utarariye na we biturutse ku buranganre bw ababyeyi be. Umuyobozi wungirije w Akarere ka Rusizi ushinzwe imibereho myiza y abaturage, Dukuzumuremyi Anne-Marie, yabwiye Imvaho Nshya ko  abana bose bameze neza. Yashimiye Inzego z umutekano zataye muri yombi abakwije izo mpuha zateje igikuba mu bana, ababyeyi babo, ubuyobozi n izindi nzego, asaba abayobozi b ibigo by amashuri  kurushaho gukaza umutekano, ishuri ntiryinjirwemo nk isoko. Yasabye ababyeyi na bo kujya bakubahiriza amategeko, amabwiriza n ingamba bisyirirwaho gufasha abana babo kwiga neza.
link1371: Umusore w imyaka 24 y amavuko yaguwe gitumo ageze mu Karere ka Musanze nyuma yo gukekwaho kwiba umukoresha we amadolari y Amerika 17 200, asaga miliyoni 23 z amafaranga y u Rwanda, mu Mujyi wa Kigali. Ku wa Kane tariki ya 19 Nzeri ni bwo Polisi y u Rwanda mu Karere ka Musanze yamufatiye mu cyuho agifite amwe muri ayo madolari yiyongeraho amafaranga y u Rwanda (Frw) 2,200 ake kwaho kwiba sebuja mu Karere ka Gasabo. Umuvugizi wa Polisi y u Rwanda, mu Ntara y Amajyaruguru, Superintendent of Police (SP) Jean Bosco Mwiseneza, yavuze ko yafashwe amaze kohereza amwe muri ayo mafaranga kuri konti ye biturutse ku makuru yatanzwe n umuturage. Yagize:  Ku mugoroba wo ku wa Gatatu tariki 18 Nzeri, ni bwo umukoresha w uyu musore utuye mu Karere ka Gasabo yatanze ikirego avuga ko yibwe n umukozi we amadolari y Amerika 17,200 n amafaranga y u Rwanda 2,200 ahita atoroka ntiyagaruka mu rugo, hatangira ibikorwa byo gushakisha aho aherereye.  Yunzemo ati:  Mu gitondo cyo kuri uyu wa Kane, ahagana ku isaha ya saa tatu n igice, yaje gufatirwa ku biro by ivunjisha mu Karere ka Musanze, amaze kohereza kuri konti ye ya banki, miliyoni 12 n ibihumbi 680 asigaranye miliyoni 1 Frw yari agifite mu gakapu.  Hamwe n amafaranga yose yafatanywe, yahise ashyikirizwa Urwego rw Igihugu rw Ubugenzacyaha (RIB) kuri Sitasiyo ya Remera, kugira ngo hakomeze iperereza kuri iki cyaha cy ubujura akurikiranyweho. SP Mwiseneza yashimiye uwibwe wahise abimenyekanisha n abatanze amakuru yatumye uyu musore ukekwa afatwa ataratoroka. Yasabye buri wese ukora ubushabitsi bufite aho buhuriye n amafaranga menshi, kuyabika no kuyahererekanya mu buryo bw ikoranabuhanga cyangwa kwifashisha ibigo by imari, mu rwego rwo kuyarinda kwibwa no kuba yatakara akaburirwa irengero. Itegeko No. 68/2018 ryo ku wa 30/08/2018 riteganya ibyaha n ibihano muri rusange, ingingo ya 166 ivuga ko  umuntu wese uhamijwe n urukiko icyaha cyo kwiba, ahanishwa igifungo kitari munsi y umwaka umwe (1) ariko kitarenze imyaka ibiri (2), ihazabu y amafaranga y u Rwanda atari munsi ya miliyoni imwe (1.000.000 FRW) ariko atarenze miliyoni ebyiri (2.000.000 FRW), imirimo y inyungu rusange mu gihe cy amezi atandatu (6) cyangwa kimwe gusa muri ibyo bihano.
link1372: Ndungutse Jean Baptiste yafatanywe urumogi yacuruzaga ku gicamunsi cyo kuri uyi wa Kane tariki ya 19 Nzeri ari mu Mudugudu wa Nyarucyamu ya III, Akagari ka Gahogo, Umurenge wa Nyamabuye, Akarere ka Muhanga, arangira ubuyobozi umuntu urumuha ngo arucuruze. Uyu mugabo uvuka mu Mudugu wa Nyarucyamu ya I, mu Kagari ka Gahogo, yafatanywe udupfunyika tune tw urumogi anemera ko arucuruza ataruhanyije. Umunyamabanga Nshingwabikorwa w Umurenge wa Nyamabuye Nshimiyimana Jean Claude, yabwiye Imvaho Nshya ko Ndungutse yafashwe nyuma y uko Ubuyobozi bwari bumaze iminsi bumukekaho gucuruza urumogi no kurunywa. Ati:  Ni byo mu masaha ya saa munani z igicamunsi cy uyu munsi, ni bwo ubuyobozi bw Akagari ka Gahogo bufatanyije n ubw Umudugudu bwafatiye Ndungutse ahitwa kuri Plateau bumusangana udupfunyika tw urumogi tune, hanyuma nyuma yo gufatwa yemera ko yarucuruzaga.  Yabwiye abayobozi ko yarukuraga mu Murenge wa Shyogwe akaruzana ku rucuruza mu mujyi wa Muhanga. Yanemeye ko hari n urundi rumogi yari yamaze gucuruza ariko nta ngano yarwo yagaragaje. Gitifu Nshimiyimana avuga kandi ko kuri ubu Ndungutse Jean Baptiste yamaze gushyikirizwa Urwego rw Igihugu rw Ubungenzacyaha (RIB). Akomeza avuga ko Ndungutse hari amakuru yandi yabahaye ku buryo ashobora gushingirwaho kugira ngo hafatwe n abakorana na we. Ati:  Ikindi ni uko hari andi makuru yaduhaye nyuma yo kuvuga aho yakuraga urumogi, dushobora kwifashisha ku bufatanye n Inzego z umutekano dushakisha abo bakiranaga mu iri curuzwa ry urumogi.  Ashimira ubufatanye bw Inzego z umudugudu n ubuyobozi bw Akagari ka Gahogo, akanibutsa abaturage kwirinda ibiyobyabwenge kuko kubikoresha byangiza ubuzima bikaba binahanwa n amategeko.
link1373: Ku gicamunsi cyo kuri uyu wa Kabiri tariki 17 Nzeri 2024, Urwego rw igihugu rw Ubugenzacyaha (RIB) rwerekanye agatsiko k abantu batandatu bakekwaho kwiba imodokandetse n imodoka bari bibye zisubizwa banyirazo. Abakekwaho ubujura bw imodoka bafashwe bamaze kugurisha imodoka zigera kuri Enye z abantu batandukanye. Dr Thierry B. Murangira, Umuvugizi wa RIB, yavuze ko imodoka zibwe nyuma yo kuzikodesha barangiza bagacurisha ibyangobwa bakabiha n imyirondoro y abo kugira ngo babone uko bazigurisha. Imodoka enye mu zo bafatanywe, zafatiwe mu Turere twa Nyamagabe mu Ntara y Amajyepfo, Kayonza mu Ntara y Iburasirazuba no mu Karere ka Gicumbi mu Ntara y Amajyaruguru. Mu bafashwe uko ari batandatu, umukuru afite imyaka 39 ari na we uhagarariye agatsiko gakekwaho ubujura bw imodoka mu gihe umuto afite imyaka 26. Dr Murangira, Umuvugizi wa RIB, yavuze ko mu bihe bitandukanye RIB yakiriye ibirego by abibwe imodoka. Yongeyeho ko imodoka zari zibwe zasubijwe banyirazo. Akomeza agira ati:  Abafashwe bose bakaba barakoze ibi byaha mu bihe bitandukanye guhera mu kwezi kwa Kanama 2024, bakaba barakoreye ibi byaha mu Mujyi wa Kigali. Imodoka bazigurishaga mu Turere dutandukanye, nka Nyamagabe, Kayonza, Gicumbi.  RIB yatangaje ko abafashwe bakurikiranyweho ibyaha bafungiye kuri Sitasiyo ya RIB ya Nyamirambo n iya Nyarugenge. Ku rundi ruhande, dosiye z abakekwaho icyaha cy ubujura, RIB yavuze ko zakozwe kandi zikoherezwa mu Bushinjacyaha tariki ya 6 Nzeri 2024 kugira ngo nabwo buzaregere dosiye Urukiko. Abafashwe bakurikiranyweho ibyaha birimo gushyiraho umutwe w abagizi ba nabi cyangwa kuwujyamo, kwihesha ikintu cy undi hakoreshejwe uburiganya, guhimba, guhindura inyandiko cyangwa gukoresha inyandiko mpimbano. Ingingo ya 224 ivuga ko umuntu wese urema umutwe ugamije kugirira nabi abantucyangwa ibyabo, hatitawe ku mubare w abawugize cyangwa igihe uzamara, ufashakuwushyiraho, aba akoze icyaha. RIB itangaza ko aba bagabo bumvikanaga ndetse bagapanga uburyo bazagurisha imodoka y umuntu, bakumvikana n amayeri bakoresha. Ku cyaha cyo kwihesha ikintu cy undi hakoreshejwe uburiganya, RIB isobanura ko umuntu wese wihesha umutungo w undi, imari ye yose cyangwa igice cyayo mu buryobw uburiganya yiyitiriye izina ritari ryo cyangwa umurimo adafitiye ububasha cyangwaakizeza icyiza cyangwa agatinyisha ko hari ikibi kizaba, aba akoze icyaha. Umuntu wese uhimba cyangwa uhindura mu buryo ubwo ari bwo bwose inyandikocyangwa ikindi kintu cyanditseho igitekerezo, ashyiraho umukono cyangwa igikumwebitari byo, yonona inyandiko cyangwa imikono, asimbuza abantu abandi, ahimbaamasezerano, imiterere y ingingo zayo, igitegetswe gukorwa cyangwa icyarangijekwemeranywa, aba akoze icyaha. Umuvugizi wa RIB, Dr Murangira, yavuze ko iperereza ryagaragaje ko iri tsinda ryagiranaga amasezerano y ubukode bw imodoko naba nyirazo nyuma bobagahita bakora ibyangombwa bihimbano by izo modoka babaga bakodesheje nyumabakazigurisha. Ati:  Babanzaga gushaka amakuru y imodoka bashaka kwiba, na nyirayo, hanyuma bakajya kuyishakira umukiriya batarayiba, bamara kumvikana bagahita bajya gukodesha ya modoka bagahita bayigurisha.  Akomeza agira ati:  Bahimba ibyangombwa nk indangamuntu cyangwa ibiranga ikinyabiziga (Carte Jaune) bakabisanisha n indangamuntu yacuzwe y ugurisha kuko uwagurishije none, si we ugurisha ejo.  Hari aho uwagurishaga byamusabaga gukoreshaga indangamutu y impimbano. Icyakoze Urwego rw Igihugu rw Ubugenzacyaha ruvuga ko abenshi mu baguze babaga batazi ko baguze imodoka n umuntu utari nyirayo kuko yabimenyaga ahamagawe n umugenzacyaha. Igihano gito muri ibi byaha bakoze ni imyaka 2 naho igihano kinini ni imyaka10. Icyaha cyo gushyiraho umutwe w abagizi na nabi cyangwa kuwujyamo kiramutse kibahamwe, bahanishwa ingingo 224 y itegeko No68/2018 ryo ku wa 30/08/2018riteganya ibyaha n ibihano muri rusange. Bafungwa igifungo kuva ku myaka 7 ariko kitarenze imyaka 10. Icyaha cyo kwihesha ikintu cy undi hakoreshejwe uburiganya giteganywa n ingingo ya 174 y itegeko No 68/2018 ryo ku wa 30/08/2018 ryerekeye kurwanya ruswa. Iki cyaha kibahamye bahanishwa igifungo kuva ku myaka 2 ariko kitarenze imyaka 3 n ihazabu y amafaranga y u Rwanda kuva kuri miliyoni 3,000,000 FRW ariko atarenze miliyoni 5,000,000 FRW. Ni mu gihe icyaha cyo guhimba, guhindura inyandiko cyangwa gukoresha inyandiko mpimbano ari icyaha giteganwa n ingingo ya 276 y Itegeko No 68/2018 ryokuwa 30/08/2018 riteganya ibyaha n ibihano muri rusange. Ugihamijwe ahabwa igihano cy igifungo kuva ku myaka 5 ariko kitarenze imyaka 7 n ihazabu y amafarangay u Rwanda kuva kuri miliyoni 3,000,000 FRW ariko atarenga 5,000,000 FRW cyangwakimwe gusa muri ibyo bihano. Umuvugizi wa RIB asaba abakodesha imodoka kugira amakenga bityo bakajya bakodesha abantu bazi neza imyirondoro yabo kandi bazi n aho bataha. RIB kandi isaba abagura imodoka bumva ko batomboye iza make kwitonda. Dr Murangira ati:  Umukiriya ni umwami, ko ari wowe uba ufite amafaranga uba wirukanswa n iki? Kukumvisha ko utomboye imodoka ya make, nibyo byari bikwiye gutuma ugira amakenga. Kutagira amakenga bigutera igihombo.  Amafoto: RIB
link1374: Ntamunoza Francine utuye mu Mudugudu wa Gabiro, Akagari ka Mataba, Umurenge wa Shangi, Akarere ka Nyamasheke, yatunguwe no kubyuka mu gitondo cyo ku wa Mbere tariki ya 16 Nzeri, asanga inka ye yatemwe n abataramenyekana. Bivugwa ko abo bagizi ba nabi basanze iyo nka mu kiraro bakayica umurizo, bakanayitema umutsi w akaguru ku buryo idahaguruka, igiteje urujijo kikaba ari uko yasanze ikiraro kigikinze ndetse nta n aho cyangiritse. Umunyamabanga Nshingwabikorwa  w Umurenge wa Shangi Mukamusabyimana Marie Jeanne, yabwiye Imvaho Nshya ko Ntamunoza yahuye n ibyo byago mu gihe umugabo we amaze imyaka itatu afungiye icyaha cy ibujura. Uyu munsi, uyu mubyeyi abana mu nzu n abana babiri barimo umwe w imyaka icyenda n undi w imyaka itatu. Gitifu Mukamusabyimana yemeje ko yazindutse abaha amakuru ko iyo nka ye yagiriwe nabi n abo atamenye, ubuyobozi bubishyikiriza Urwego rw Igihugu rw Ubugenzacyaha (RIB) ngo rubikoreho iperereza, hategerejwe ikizavamo. Ati:  Aho amayobera ari ni uko  twasanze ikiraro inka ibamo kitatobowe cyangwa ngo gisenywe, kikaba cyari gikinze neza nta rugi rwaciwe. Hakanibazwa niba uwo mugore ari we wakwitemera inka ngo agire abo abenshyera kuko ntawe tuzi bagirana ikibazo nta n uwo yagaragaje, tukanibaza niba hari uwaba afite urufunguzo rw ingufuri yaho akaba yakinguye yamara kuyitema akongera agakinga. Ibyo byose twabihariye inzego zibishinzwe reka turebe ikivamo.  Avuga ko umugore yabajijwe akavuga gusa ko yabyutse abisanga gutyo agatabaza, ariko na we ntawe akeka. Uyu muyobozi yavuze ko uwabikoze wese ari umugome kandi bibabaje cyane, yahemukiye nyirayo akanahungabanya umutekano n ubukungu bw uwabikorewe, ubw umurenge n Igihugu muri rusange. Asaba abaturage gukomeza gufatanya gucunga umutekano no gushakisha uyu mugizi wa nabi kugeza abonetse akabiryozwa. Yanabasabye kwirinda amagambo atari ngombwa bagategereza ikiva mu iperereza ry inzego zibifitiye ububasha zabishyikirijwe kugira ngo bataba bagira uwo babeshyera cyangwa ngo icyabaye gikurure, amakimbirane,  inzangano n urwikekwe bitari ngombwa, ko ubuyobozi buhari ngo byose bubikurikirane bamenyeshwe icyavuyemo.
link1375: Urwego rw Igihugu rw Ubugenzacyaha, RIB, rwasabye abantu bose gutangira ku gihe amakuru ku bakora ihohoterwa rishingiye ku gitsina, no kubungabunga ibimenyetso bifasha abahohotewe kubona ubutabera. Umuvugizi wa RIB Dr Thierry B. Murangira avuga ko ikigamijwe ari ukubona ibimenyetso no kubibungabunga. Umuvugizi w Urwego rw Igihugu rw Ubugenzacyaha, RIB, Dr Murangira Thiery avuga ko imbaraga zashyizwe mu gushakisha ibimenyetso bikenewe mu gutanga ubutabera ku bakorerwa ihohoterwa rishingiye ku gitsina zirimo gutanga umusaruro. Yabigarutseho ejo ku wa Mbere tariki 16 Nzeri 2024 ubwo hahugurwaga abaforomo basaga 90. Aya mahugurwa azamara iminsi itanu agamije kongerera ubumenyi abaforomo n abaforomokazi ku bijyanye no gufata no kubungabunga ibimenyetso bya gihanga bikurwa ku bakorewe ihohoterwa rishingiye ku gitsina n irikorerwa abana, no kurushaho kunoza service bahabwa. Dr Murangira, Umuvugizi wa RIB, agira ati:  Buriya hari n abana b abahungu basambanywa, bagasambanywa n abakobwa bakuze urumva rero igihe yahohotewe na we araza tukamwakira ariko ntabwo tureba ngo ni umugabo cyangwa igitsina gore. Abagabo bamwe batangiye kujya bashira amanga bakegera Isange One Stop Center bagatanga ibirego kandi abagore bagakurikiranwa. Gahunda yo kubika ibimenyetso yo irakomeje ariko ikigambiriwe ni ukugira ngo ibimenyetso biboneke.  Kugeza ubu abaganga bakorera mu bitaro bifite serivisi za Isange One Stop Centre nibo bafite ubumenyi bwo gukusanya no kubika ibimenyetso bya gihanga, bikoreshwa mu butabera ku bana n abandi bakorerwa ihohoterwa rishingiye ku gitsina. Kutamenya amakuru ngo byatumaga hari bimwe muri ibyo bimenyetso bisibangana, ari nayo mpamvu inzego zibishinzwe zatangiye guhugura bamwe mu baforomo kugira ngo bazajye batange inyunganizi igihe cyose bizaba bikenewe. Umukozi ushinzwe kurwanya ihohoterwa rishingiye ku gitsina mu Kigo cy Igihugu cy Ubuzima, RBC Mutoni Merab, agira ati:  Ufashe umubare w abanasi (Nurse) mu bitaro ni benshi bityo rero icyifuzo cy igihugu cyacu nuko bose bagomba kugira ubumenyi bungana kugira ngo igihe cyose uwakorewe ihohoterwa aje kwa muganga bamufashe nta n ahantu ahagaze.  Abaforomo 96 bo mu bitaro 48 batangiye amahugurwa azabafasha kunganira abaganga gufata no kubungabunga ibimenyetso bya gihanga, byifashishwa mu butabera. Ni amahugurwa bitezeho kuziba ibyuho bahuraga nabyo mu kazi kabo ka buri munsi. Nizeyimana Jean Damasc ne agira ati:  N ubundi hari amakuru dusanzwe dufite twakuye mu ishuri ariko bimwe mu byo twari dusanzwe dukora hari ubumenyi tubona ko bwari bukeneye kongerwa.  Musabe Adrie, Umuforomo mu bitaro bya Nyanza yavuze ati:  Umurwayi iyo aje ni wowe ahingukiraho akenshi na kenshi umuha amakuru y aho yakura ubufasha noneho warangiza ukamufasha kudasibanganya ibimenyetso.  Umuyobozi w Umuryango Haguruka, uharanira uburenganzira bw umugore n umwana, Munyankindi Monique, avuga ko hari bamwe mu bakorerwa ihohoterwa rishingiye ku gitsina batabona ubutabera kubera ikibazo cy ibimenyetso bidahagije. Agira ati:  Hari igihe ujya muri dosiye y uri mu rukiko ugasanga umuntu yakorewe ihohoterwa kandi bizwi bigaragara ariko bajya kureba bagasanga ibimenyetso byafashwe ntakigaragaza ko ari uwo nguwo wamufashe ku ngufu.  Imibare ya RIB igaragaza ko mu myaka ibiri ishize abantu 19,648 bakorewe ihohoterwa rishingiye ku gitsina, muri bo 10,439 ni abana bari munsi y imyaka 18 y amavuko.
link1376: Habimana  Ephraim w imyaka 26 y amavuko, afungiwe kuri Sitasiyo y Urwego rw Igihugu rw Ubugenzacyaha ( RIB) ya Nkombo mu Karere ka Rusizi alirikiranyweho gukubita se umubyara ishoka mu mutwe avuga ko yamwitiranyije n idayimoni. Uyu musore wo mu Mudugudu wa Nyabintare, Akagari ka Rwenje, Umurenge wa Nkombo, Akarere ka Rusizi , avuga ko se Mburanyi Augustin w imyaka 65 ari we umuteza abadayimoni. Umunyamabanga Nshingwabikorwa w Akagari ka Rwenje Nsengiyumva Alfred, yabwiye Imvaho Nshya ko ubwo uyu musore yafatwaga amaze kwasa se ishoka mu mutwe,yamwibwiriye ko  yayimukubise atazi ko ari we ayikubise. Yavuze ko yitabonaga ikidayimoni kimusatira kimureba nabi, kuko yari yicaye iruhande rwa se n ishoka iri iruhande rwabo, arayifata ngo acyase ayasa se mu mutwe igice cy inyuma yibwira ko ari icyo yashije. Gitifu Nsengiyumva Alfred ati:  Avuga ko se amuroga, bakamugaburira ibiryo yatongereye yanabanje guterekereraho, yabirya bikamumerera nabi bikamutera imico mibi atiyumvagamo.  Yarakomeje ati:  Mu byo twivuganiye jye na we amaze kwasa se iyo shoka, se arimo avirirana hashakishwa uburyo yajyanwa kwa muganga, yanyibwiriye ko ajya kuyimwasa yari amwicaye iruhande mugitondo, umosore  abona ikintu cy ikidayimoni kimusatira, kimukoba, gishaka kumusingira ngo kimunige, aragitanga aterura ya shoka aracyasa  nk uwasa urukwi atazi ko ari se ayashije mu mutwe.  Yamubwiye ko yamenye ko ari se, agaruye ubwenge abona se avirirana cyane amaraso mu mutwe, abona abantu buzuye aho induru zivuga. Uyu musore ari mu bana 7 b uyu musaza banabana mu rugo. Ntiyigeze ajya mu ishuri kuko yanze kurikandagiramo, uyu muyobozi akavuga ko umurebeye inyuma  utamuzi ubona nta kibazo afite. Mwamarana igihe ukagenda ubona ko ashobora kuba afite ikibazo cyo mu mutwe, akanagira igihe yikubita hasi bikavugwa ngo arwaye igicuri. Umwe mu baturanyi b uwo muryango, abuga ko ibyo uwo mwana avuga nta shingiro babibonamo kuko bivugwa wundi yiyenzaho iyo yagize ikibazo atari se gusa. Ati:  Ibya ruriya rugo ni amayobera . Ni ubwa 2 uriya mwana akomeretsa se kuko ubwa mbere  yamukubise ikibando, amukomeretsa cyane cyane ku kuboko na bwo ngo yumva  ari ikidayimoni kije kumuniga akomerekeje. Ubuyobozi bwashatse kujya kumufunga se na nyina baritambika ngo nibabarekere umwana, se avuga ko amubabariye, ajya kwivuza, ku bw amahirwe arakira.  Yakomeje agira ati:  Turakeka ko ishoka ishobora kuba yageze ku bwonko kuko ikigo nderabuzima cya Nkombo cyamunaniwe.  Gitifu Nsengiyumva Alfred avuga ko uyu musaza yagejejwe ku kigo Nderabuzima cya Nkombo basanga  yakomeretse bikabije batamushobora,bamwohereza ku Bitaro bya Gihundwe na byo bimwohereza mu bya CHUB mu Karere ka Huye mu ntara y amajyepfo. Ati:  Ashobora gupfa rwose. Amahirwe yo gukira ni make cyane kuko yamwangije cyane.  Avuga ko iby uwo muryango bikomeje kuba agatereranzamba kuko  we ubwe yigiriyeyo kureba koko iby ayo marozi ahavugwa, umugore we avuga ko ntabyo n abaturanyi barayahakana. Yasabye abaturage kwirinda gushinjanya amarozi no guhishira ibikorwa bibi kuko nk ubwo  uwo mwana akomeretsa se bwa mbere iyo se atitambika ngo aramubabariye inzego zibishinzwe zari kumugira inama, zasanga ari uwo kuvuzwa na byo bikagaragazwa. Ikibazo cy amarozi si ubwa mbere kivuzwe mu Karere ka Rusizi kuko  n umwaka ushize mu Murenge wa Gashonga, umugabo yiciwe mu ruhame kuri santere y ubucuruzi ya Misave, abamwishe bamushinja kubarogera abantu. Imirenge yindi nka Nyakarenzo, Nzahaha, Bugarama, Muganza n iy igice cyahoze cyitwa u Busozo ya Nyakabuye, Gikundamvura  na Butare ibibazo nk ibyo  ntibihasiba. Abaturage bagasaba ubuyobozi ko mu nteko z abaturage iki kibazo  cyajya  kigarukwaho kuko kiri mu bibateza umutekano muke n urwikekwe bitabashiramo.
link1377: Urwego rw Igihugu rw Ubugenzacyaha (RIB) rwaburiye abakwirakwiza ibihuha n amashusho y urukozasoni n ibiterasoni ku mbuga nkoranyambaga, rugaragaza ko ntawukwiye kwitwaza ko atazi amategeko. Umuvugizi wa RIB Dr Murangira B. Thierry, yasabye abakoresha imbuga nkoranayambaga kumenya amategeko agenga imikoreshereze yazo ndetse n ibyaha bikorerwa kuri murandasi kugira ngo hatazagira abagwa mu ruzi barwita ikiziba. Imbuga nkoranyambaga ni indi Si yahangiwe abantu bakoresha murandasi, ahabera ibyaha bamwe bakeka ko biba byoroshye kandi bikomeye kurusha n ibyo umuntu akorera mu ruhame rugaragara. Ibyaha bikorerwa ku ikoranabuhanga, birushaho kugira uburemere kubera ko ubikora aba yibereyemu cyumba, agenda mu bandi batazi ko ari byo arimo arakora, ariko bikagira ingaruka kuri rubanda nyamwinshi. Mu kiganiro kuri Televiziyo Rwanda, Dr. Murangira yavuze ko abakoresha imbuga nkoranyambaga bakwiye kwitondera ibyo basangiza ababakurikira ndetse bakagira n umutima nama kuko gukwiza impuha, gusakaza amashusho y urukozasoni, n ibindi bikorwa bigayitse bigize icyaha. Murangira yavuze ko aba bakwiye kujya mu kibuga babanje kumenya amategeko akigenga cyangwa bagasubira inyuma bakajya kuyiga nyuma bakagaruka. Ati:  Umutimanama wacu ni na wo mucamanza mukuru utwigisha ko kizira gutangaza ibihuha, kizira gutukana mu ruhame, kizira gukwirakwiza ibikorwa by urukozasoni. Sinzi rero ko hari umuntu ushobora kuvuga ngo ntabyo azi niba atabizi yitwa ngo ni  influencer  nasubire inyuma abanze ajye kwiga amategeko agaruke yayamenye.  Yongeyeho ko abakoresha imbuga nkoranyambaga badakwiye kugira urwitwazo ko nta mategeko bazi ndetse ko n itegeko ribahana rititaye ko ntabyo bamenye. Itegeko N 68/2018 ryo ku wa 30/08/2018 riteganya ibyaha n ibihano muri Rusange, ingingo yaryo  ya 132 ivuga ku gutanga amakuru y ibihuha atari yo bitabangamiye ibihano byo mu rwego rw ubutegetsi cyangwa byo mu rwego rw akazi, umuntu usabwa, kubw imirimo ashinzwe, gutanga amakuru yifashishwa mu igenamigambi ry Igihugu, utanga amakuru azi cyangwa yashoboraga kumenya ko ayo makuru anyuranyije n ukuri, aba akoze icyaha. Iyo abihamijwe n urukiko, ahanishwa igifungo kitari munsi y amezi atatu (3) ariko kitageze ku mezi atandatu (6) n ihazabu y amafaranga y u Rwanda atari munsi y ibihumbi magana atanu (Frw 500.000) ariko atarenze miliyoni (Frw 1.000.0000) cyangwa kimwe gusa muri ibyo bihano. Ingingo ya 135 igaruka ku bikorwa by urukozasoni ivuga ko umuntu wese ukora igikorwa gikoza isoni mu buryo ubwo ari bwo bwose ku mubiri w undi, nyiri ukubikorerwa atabishaka, aba akoze icyaha. Umuntu wese uhamijwe n urukiko gukora icyaha cy urukozasoni, ahanishwa igifungo kitari munsi y umwaka umwe (1) ariko kitarenze imyaka ibiri (2), n ihazabu y amafaranga y u Rwanda atari munsi y ibihumbi ijana (Frw 100.000) ariko atarenze ibihumbi magana atatu (Frw 300.000). Iyo icyaha cy urukozasoni cyakorewe mu ruhame, uwakoze icyaha ahanishwa igifungo kitari munsi y imyaka ibiri (2) ariko kitarenze imyaka itatu (3) n ihazabu y amafaranga y u Rwanda atari munsi y ibihumbi magana atanu (Frw 500.000) ariko atarenze miliyoni imwe (Frw 1.000.000). Ni mu gihe ingingo ya 129 ivuga ko gukangisha gusebanya ni igikorwa cyo gusaba umuntu umukono ku nyandiko, ukwemera cyangwa uguhakana inshingano, uguhabwa amafaranga, inyandiko mvunjwafaranga cyangwa ikindi kintu icyo ari cyo cyose hakoreshejwe gukangisha uwo muntu cyangwa undi muntu ikangwa rye ryagira ingaruka ku wakorewe icyaha, kumurega, gutangaza cyangwa kumuvugaho ibintu bishobora kumutesha agaciro cyangwa icyubahiro, byaba ari ukuri cyangwa se atari ukuri. Umuntu wese ukangisha gusebanya, aba akoze icyaha. Iyo abihamijwe n urukiko ahanishwa igifungo kitari munsi y umwaka umwe (1) ariko kitarenze imyaka itatu (3) n ihazabu y amafaranga y u Rwanda atari munsi y ibihumbi ijana (Frw 100.000) ariko atarenze ibihumbi magana atatu (Frw 300.000). Iyo uwakoze icyaha cyo gukangisha gusebanya ashyize ibikangisho bye mu bikorwa, igihano kiba igifungo kirenze imyaka itatu (3) ariko kitarenze imyaka itanu (5) n ihazabu y amafaranga y u Rwanda atari munsi ya miliyoni imwe (Frw 1.000.000) ariko atarenze miliyoni ebyiri (Frw 2.000.000).
link1378: Polisi y u Rwanda mu Karere ka Kirehe, yafashe abagabo babiri bari batwaye mu modoka yo mu bwoko bwa Hiace, amabalo arindwi y imyenda ya caguwa, bari binjije mu gihugu mu buryo bwa magendu. Ni imodoka yari itwawe n umwe muri bo w imyaka 36 y amavuko wari kumwe na mugenzi we w imyaka 32, bafatiwe mu mudugudu wa Rwanteru, akagari ka Rwanteru mu murenge wa Kigina, ahagana ku isaha ya saa munani z amanywa yo kuri uyu wa Kabiri tariki ya 10 Nzeri. Umuvugizi wa Polisi mu Ntara y Iburasirazuba, Superintendent of Police (SP) Hamdun Twizeyimana, yavuze ko gufatwa kw ariya mabalo byaturutse ku makuru yatanzwe n abaturage. Yagize ati:  Abaturage nibo batanze amakuru ko hari imodoka irimo abagabo babiri, isanzwe itwara abagenzi ariko noneho ikaba iturutse ku Rusumo ipakiye imyenda ya caguwa bacyeka ko yinjijwe mu buryo bwa magendu. Abapolisi bahise bajya muri ako gace barabahagarika, barebye mu modoka basangamo iyo myenda amabalo 7, niko guhita bafatwa.  Bakimara gufatwa bahise biyemerera ko iyo myenda bayikuye mu gihugu cya Tanzania mu buryo bwa magendu bayikoreye ku mutwe, bayambutsa umupaka bifashishije inzira yo mu mazi mu masaha ya nijoro, hanyuma bayipakira mu modoka, bakaba bari bagiye kuyiranguza mu Mujyi wa Kigali. SP Twizeyimana yashimiye abatanze amakuru yatumye iyi myenda ifatwa itarajya gucuruzwa, aboneraho gushishikariza abaturage gukomeza ubwo bufatanye mu kurwanya no gukumira magendu n ibindi byaha batangira amakuru ku gihe. Itegeko ry umuryango w ibihugu byo mu Karere k Afurika y Iburasirazuba rinakoreshwa mu Rwanda, ingingo yaryo ya 199, ivuga ko ibicuruzwa bya magendu byafashwe bitezwa cyamunara. Imodoka yakoreshejwe muri ubwo bucuruzi bwa magendu nayo itezwa cyamunara ndetse umushoferi wayo agacibwa amande angana n ibihumbi bitanu by amadorali y Amerika (US$5000). Ingingo ya 87 y Itegeko No. 026/2019 ryo ku wa 18/09/2019 rigena uburyo bw isoresha, iteganya ko; umuntu wese ugambiriye kutishyura umusoro ukoze igikorwa cyo guhisha ibicuruzwa bisoreshwa cyangwa imitungo ifitanye isano n ubucuruzi; aba akoze icyaha cyo kunyereza umusoro. Iyo abihamijwe n urukiko, ahanishwa igifungo kitari munsi y imyaka ibiri (2) ariko kitarengeje imyaka itanu (5). RNP
link1379: Ndikumana Enock w imyaka 19, wo mu Mudugudu wa Nyagahinga, Akagari ka Gitwa, Umurenge wa Gihombo, Akarere ka Nyamasheke, afungiye kuri Sitasiyo y Urwego rw Igihugu rw Ubugenzacyaha (RIB) ya Gihombo, akekwaho gusambanya inka y umuturanyi wabo imaze umwaka n igice ivutse. Nk uko umwe mu baturage bamuguye gitumo akanaba umwe mu bamujyanye kuri Sitasiyo ya RIB ya Gihombo yabibwiye Imvaho Nshya, uyu musore ubana na nyina, utagira akandi kazi kazwi akora, yahengereye mu ma saa tanu z amanywa ba nyiri iriya nka bayisize mu kiraro kitubatse neza bagiye guhinga, asimbuka urugo ayisanga mu kiraro atangira kuyagaza. Ati:  Nk uko yabitwemereye ubwo yafatwaga, akanabyemera imbere y imbaga y abaturage bahuruye n ubuyobozi bw akagari ka Gitwa, yayisanze muri icyo kiraro cyubakishije ibiti gusa kidahomye atangira kuyagaza, iramwemerera iratuza, ahita atangira kuyisambanya nk uko abagore 2 bamubonye bwa mbere babivuze.  Avuga ko ubwo yari arimo ayisambanya, ituje, nta mahane itera nk uko uwo musore yabisubiriragamo abamufashe, hatambutse umugore baturanye, abona uwo muhungu ari kuyisambanya. Yabanjr kugira ngo ni umujura ushaka kuyiba kuko yabonaga ari umusore utari uwo muri urwo rugo, ariko yegereue asanga ni uwo musore  wari wakuyemo ipantalo ayirambika mu kiraro ari kuyisambanya. Yabonye amuzi yanga guhita asakuza aromboka ahamagara umuturanyi we ngo aze barebe, bahita bagarukana basanga akiri kuri iyo nka bivugwa ko yayisambanyije iminota itari munsi ya 30. Icyabatangaje ni uko atababonye ngo abikange, yikomereje akazi ke, bakavuza induru akabareka akikomereza. Abahise batabara basanze n ubundi akiri mu kazi ke nta bwoba nta n igihunga, bamufatira kuri iyo nka bamujyana ku Biro by Akagari nyuma yo kumureka akambara. Undi muturage ati:  Aya ni amahano, ni bwo twabibona. Twajyaga tubona n ubundi ameze nk utuzuye neza mu mutwe ariko yari atarageza kuri uru rwego. Igituma twongera gukeka ko atari muzima ni uko abyemera nta soni imbere y abaturage n ubuyobozi ,akavuga ko akazi ke yagakoze akakarangiza neza.   [ ] Yatubwiye ko yumvise ashatse imibonano mpuzabitsina abona nta mukobwa yahita abona n uwo yabona yamuca amafaranga kandi ntayo afite, agahitamo iyo nka atari azi ko hari uhanyura muri ayo masaha ngo amubone.  Umunyamabanga Nshingwabikorwa w Akagari ka Gitwa Ntibazirikana Denys, yemereye Imvaho Nshya aya makuru, ko uwo musore yegejejwe  ku Biro by Akagari akiyemerera icyaha nta gihunga afite. Ati:  Yiyemereye atazuyaje ko yayisambanyije n abo bagore batamubeshyera, basanze ari kuyisambanya yanga kubireka ngo ni uko bamubonye. Ariko ntiyavuze icyabimuteye, twakimubazaga agaceceka, ni bwo abaturage bahise bamukomezanya kuri Sitasiyo ya RIB ya Gihombo ari ho afungiye, ibindi bikazagaragazwa n iperereza.  Yavuze ko ari ubwa mbere aya mahano abaye mu Kagari ayoboye,ko bajyaga babyumva ahandi bakagira ngo ni ukubeshya. Yasabye ko uyu musore yasuzumwa niba nta kibazo cyo mu mutwe cyangwa ikindi cyihariye afite, kuko nubwo abaturage babivuga nta muganga uramusuzuma ngo abyemeze. Yanasabye abaturage kujya bubaka ibiraro bikomeye by amatungo, bakanabihoma neza, bakabikinga n inzugi zikomeye, kugira ngo amatungo yabo bayarinde ibyago bo guhohohoterwa cyangwa kwibwa.
link1380: Bukuru Aaron, umwarimu wigisha ku Rwunge rw Amashuri rwa Murira (GS Murira) mu Karere ka Rusizi, yatawe muri yombi akekwaho gusambanya abakobwa bane yigishaga akabatera inda. Uyu mwarimu afunganywe n Umuyobozi wa GS Murira Ndahayo Evariste, n Animateri w ikigo Ngendahimana Jean de Dieu bakekwaho ubufatanyacyaha, bakaba bacumbikiwe kuri Sitasiyo y Urwego rw Igihugu rw Ubugenzacyaha (RIB) ya Muganza. Umuyobozi w Akarere ka Rusizi Dr Kibiriga Anicet, yabwiye Imvaho Nshya ko uyu mwarimu yari amaze iminsi ashakishwa kuri iki cyaha, umuyobozi w ishuri n Animateri bakavugwaho kuba baramenye amakuru  ntibayatange kandi hari abana bari bayababwiye. Ati:  Bose uko ari 3 batawe muri yombi n Urwego rw Igihugu rw Ubugenzacyaha (RIB) kugira ngo bakurikiranwe ku cyaha cy ubugome nka kiriya bikekwa ko cyakorewe bariya bana. Mwarimu wongombye kubigisha no kubatoza umuco mwiza akavugwaho ahubwo kubasambanya akanabatera inda, abayobozi bakamukingira ikibaba kandi hari amakuru ko bari babizi. Bagomba gukurikiranwa ukuri kukamenyekana.  Imvano y iri tabwa muri yombi no kumenyekana, ni ubukangurambaga bwakorewe muri uyu Murenge bwakozwe na RIB ku wa 26 Kanama 2024, rubasaba kugira uruhare mu gukumira ihohoterwa rishingiye ku gitsina rikorerwa urubyiruko. Icyo gihe ababyeyi barerera muri GS Murira babwiye RIB ko bafite ikibazo cy umwarimu ubasambanyiriza abana, banahishura ko hari bane bikekwa ko yateye inda. Ababyeyi batakambiye RIB bavuga ko baremerewe kuko bamwe mu bakobwa bigaga kuri GS Murira bavugaga ko batazongera gusubira kuhiga mu gihe uyu mwarimu yaba agikomeje kuhigisha. Ntirumenyerwa Olivier, Umuyobozi wungirije w ababyeyi baharerera, yagize ati:  Dufite impungenge z abana bacu b abakobwa dukeka ko bangizwa n uwo mwarimu nyamara agakomeza kuhigisha. Ubuyobozi dukeka ko bubizi ntibugire icyo bubikoraho.  Yakomeje agira ati:  Uretse uwo bikekwa ko yakuyemo inda bigizwemo uruhare n uwo mwarimu, hari n abandi 3 bakekwaho ko batwite inda ye barimo 2 bo mu Kagari ka Cyarukara ishuri riherereyemo, n umwe wo mu Kagari ka Kagakoni. Tugasaba RIB ikurikiranwa ry uriya mwarimu n abandi bose bakekwa ubufatanyacyaha kuko bibabaje cyane.  Icyo gihe Umunyamabanga Nshingwabikorwa w Umurenge wa Muganza Rwango Jean de Dieu, yemereye abaturage ko ku bufatanye na RIB n izindi nzego, iki kibazo kigiye gukurikiranwa abana bavugwaho guhohoterwa bagahabwa ubutabera, abagize uruhare bose muri iri hohoterwa bakabibazwa. Bivugwa ko uyu mwarimu yari afite butiki yaba yarasambanyirizagamo bamwe muri aba bana mu bihe by amasomo kugira ngo bitamenyekan. Bivugwa komu biruhuko yabasambanyirizaga iwe aho yari acumbitse kuko bagenzi be babana babaga batashye we yasigaye wenyine. Muri ubwo bukangurambaga RIB yari yagaye bamwe mu babyeyi basa n abahishira ibyaha nk ibi, kuko nk uwo mwana bivugwa ko yakuriwemo inda baryumyeho ndetse n umwana wabikorewe agaceceka. Ubuyobozi bw Akarere ka Ruzizi burasaba abaturage kudahishira icyaha icyo ari cyo cyose, abarimu bakamenua ko uburezi  atari ukwangiza abana no kubashora mu ngeso mbi, abayobozi bakirinda ubufatanyacyaha kuko uwo bizagaragaraho wese atazihanganirwa. Aba bana nubwo ubwo byavugwaga imyaka yabo itavuzwe, umwe mu barimu bigisha kuri iri shuri yabwiye Imvaho Nshya ko bose bari batarageza ku myaka y ubukure, uyu mwarimu we akaba yari umusore wo mu kigero cy imyaka 40.
link1381: Urwego rw Igihugu rw Ubugenzacyaha (RIB) rwerekanye abajura 45 bibaga abantu bakoresheje amayeri atandukanye cyane cyane Mobile Money. Umuvugizi wa RIB, Dr Thierry B. Murangira yatangaje ko abo bajura bari bamaze kwiba abantu arenga miliyoni 400 Frw hagendewe ku batanze ibirego hagati ya Mutarama na Nyakanga 2024. Dr Murangira yatangaje ko abo bantu bafashwe mu bihe bitandukanye bari hagati y imyaka 20 na 35 y ubukure. Yabigarutseho kuri uyu wa Mbere tariki 09 Nzeri, ubwo RIB yerekanaga itsinda ry abakora ubujura bw amafaranga kuri telefone rizwi nk Abameni. Abenshi bafatiwe mu Karere ka Rusizi mu Ntara y Iburengerazuba. Aba ngo birirwaga bahamagara abantu bakabatekera umutwe bakaboherereza amafaranga. Umuvugizi wa RIB, Dr Murangira, yagize ati:  Nihagira umuntu utazi uguhamagara agusaba gukanda imibare runaka kuri telefone yawe, wibikora!  Charles Gahungu, Umuyobozi w ishami rishinzwe kugenzura serivisi z ikoranabuhanga mu Kigo cy Igihugu gishinzwe kugenzura imikorere y inzego zimwe z imirimo ifitiye Igihugu akamaro (RURA), yasabye abakoresha telefone kwitwararika, bakirinda gutiza simukadi zibabaruweho kuko zishobora gukoreshwa mu bikorwa by ubujura cyangwa mu bindi byaha. RURA, RIB ndetse na Polisi y igihugu basobanuye ingamba zafashwe zigamije gukumira no kurwanya ubujura, ubushukanyi ndetse n ibindi byaha bikorerwa kuri telefone. Urwego rw Igihugu rw Ubugenzacyaha rusaba abaturarwanda kugira amakenga igihe babonye ubutumwa, cyangwa guhamagarwa kuri telefone basabwa kohereza amafaranga cyangwa kugira ibindi bakora bidasobanutse. RIB kandi iraburira abishora mu bujura nk ubu ko ngo hamwe n izindi nzego bafatanyije batazahwema kubakurikirana kugira ngo bahanwe nk uko amategeko abiteganya.
link1382: Bizimana Fran ois w imyaka 44 na Ngabitsinze Callixte w imyaka 25, batawe muri yombi n Urwego rw Igihugu rw Ubugenzacyaha (RIB) nyuma y urupfu rwa Murekatete Denyse w imyaka 38 wapfuye nyuma yo kwinjira mu isanteri y ubucuruzi avuga ko abo bagabo bombi bamusagarariye. Uyu mugowe wari utuye mu Mudugudu wa Gahinga, Akagari ka Buhokoro, Umurenge wa Gashonga, Akarere ka Rusizi yasanzwe imbere y inzu y ubucuruzi  y uwitwa Ngendahimana Pierre muri santere y ubucuruzi ya Vubiro, aho yaryamye akimara gukubitwa n abo bagabo nk uko yabyemezaga atarashiramo umwuka. Umuyobozi wungirije w Akarere ka Rusizi ushinzwe iterambere ry ubukungu Habimana Alfred, avuga ko ubwo uwo mugore yatahaga mu masaha y umugoroba wo ku wa Gatandatu tariki ya 7 Nzeri 2024, yageze hirya ya santere y ubucuruzi ya Vubiro ahura n abo baagabo babiri barashyamirana, hakaba hatamenyekanye icyo bapfuye. Visi Meya Habimana Alfred akomeza avuga ko uwo mugore yagarutse muri santere y ubucuruzi avuga ko abo bagabo bamusagarariye yitambukiraga. Yavuze ko uwitwa Bizimana Fran ois yamukubise inshyi nyinshi mu matwi, igihe bakimubaza uko byagenze n abamukubise aho barengeye, arabihorera ahubwo babona aryamye imbere y inzu y ubucuruzi  ntiyongera kuvuga. Visi Meya Habimana akomeza avuga ko abari aho bamwihoreye, buri wese yitahiye ukwe ntihagira umwitaho ngo arebe impamvu yanze kubyuka, mugitondo basanga yapfuye umurambo we ukiri imbere y iyo nzu y ubucuruzi. Ati:  Amakuru y urupfu rwe yamenyekanye mugitondo  cyo kuri iki Cyumweru tariki ya 8 Nzeri, umurambo we usanzwe imbere y iyo nzu yaryamyeho avuga ko akubiswe n abo bagabo bari bahuye ataha. Urwego rw Igihugu rw Ubugenzacyaha (RIB) rwahise ruta muri yombi abo bagabo bombi mu rwego rw iperereza, umurambo wa nyakwigendera ujyanwa mu Bitaro bya Gihundwe gukorerwa isuzuma.  Uyu muyobozi yihanganishije umuryango wa nyakwigendera, avuga ko ubwo ikibazo cyageze mu butabera bategereza, ko abakekwa bazatahurwa n iperereza bahamwa n icyaha bakabiryozwa. Yasabye abaturage kwirinda amakimbirane, gukubita no gukomeretsa, abagiranye ikibazo bakagishyikiriza ubuyobozi bukagikemura kuko izindi nzira zo kwihanira zihanwa n amategeko n ibihano biremereye. Nyakwigendera nta mugabo yagiraga, asize abana bane aho yabanaga na babiri mu gihe abandi babiri baba mu Mujyi wa Kigali.
link1383: Bamwe mu bakoresha umuhanda uva ku isoko rya Rucyeri mu Kagari ka Rucyeri, Umurenge wa Kiyumba mu Karere ka Muhanga baratabaza ubuyobozi n inzego z umutekano  kubera ubujura n ubugizi bwa nabi  bukorwa n abiyise Abamonyo. Abavuganye n Imvaho Nshya bavuga ko Abamonyo bategera abantu mu nzira  ku buryo ngo n iyo ushatse kubarwanya bashobora kugukomeretsa kuko bitwaza ibyuma. Maniriho Egide utuye muri uyu Murenge wa Kiyumba, avuga ko abakora uru rugomo iyo bamaze kwambura umugenzi bahita baburirwa irengero, kandi  no kumanywa ntibatinya kwambura abagenzi. Ati  Urahita uri umuturage bakubonana agasakoshi bagahita bakakwambura bakagatwara, agatelefone na ko ntibashobora kukagusigira baragatwara. Ugira ngo se wowe batinya kukwambura iki cyuma uri kumfatisha amajwi? Kereka ubuyobozi ni budufasha bagagatwa.  Karangwa Emmanuel we avuga ko muri izo nzira zigana mu giturage hari umugezi ku buryo iyo bahagutegeye bakwambura bakawugutamo. Ati  Aba bantu biyise Abamonyo hari umubyeyi uherutse kuva kuri mbuye, ahura na bo, ku buryo bamwambuye bamuta mu mugezi avuza induru atabarwa n abandi bari bahanyuze. Muri make dutewe impungenge n ikibazo cy aba Bamonyo ku buryo twifuza ko ubuyobozi n Inzego z umutekano badufasha gukemura ikibazo cyabo.  Umuvugizi wa Polisi mu Ntara y Amagepfo Superintendent of Police (SP) Emmanuel Habiyaremye, aramara impungenge abaturage ko badakwiye kugira ubwoba kuko icyo kibazo bagihagurukiye ndetse ko hari n abamaze gufatwa ubu bakaba baramaze gushyikirizwa ubutabera. Ati  lcyo nabwira aba baturage ni uko muri kariya gace tugendeye ku makuru  twahawe na Polisi ihakorera,  hafashwe abagera kuri 22 aho mu ribo harimo  n abahungabanyaga umutekano. Ikindi kandi ni uko abo bishora m ubikorwa byo guhungabanya umutekano bakwiye ku bireka kuko nta muntu n umwe tuzemerera ko ahungabanya umutekano, kandi abaturage nabo nibakomeze gukorana n inzego z umutekano ahagararaye ikibazo bage batangira amakuru kugihe.  Aba baturaga bo mu Murenge wa Kiyumba bavuga kandi ko impamvu bifuza ubuyobozi n inzego z umutekano zibafasha gukemura iki kibazo, ari uko tsinda ngo iyo rimaze guteza umutekano muke abarigize bahungira mu Mirenge ya Kayenzi na Kayumbo mu karere ka Kamonyi, ku buryo bisaba ko habaho imikoranire n abayobozi bo muri iyo Mirenge mu rwego rwo gukemura ikibazo cyabo mu buryo burambye.
link1384: Guhera mu ntangiriro z umwaka utaha u Rwanda rwiteze kunguka ishuri rihugura Abunganizi mu by Amategeko bazwi nk Abavoka, hagamijwe kurushaho kwimakaza umwuga wo kunganira abantu mu mategeko no kurushaho kwimakaza ubutabera busesuye. Ni kimwe mu byagarutsweho n ubuyobozi bw Urugaga rw Abavoka mu Rwanda ubwo hatangazwaga Umwaka w Ubucamanza wa 2024/2025 mu minsi ishize. Iryo shuri ryitezweho kuzafasha cyane mu guhugura Abavoka bo mu Rwanda, bakarushaho kongera ubumenyi n ubushobozi bukenewe mu ruhando mpuzamahanga mu nzego zose z ubwunganizi no kubahiriza amategeko. Perezida w Urugaga rw Abavoka mu Rwanda Nkundabarashi Moise, yabwiye TNT ko iyo gahunda igamije kuvugurura imikorerere mu butabera. Yagize ati:  Twaje gusanga ko uburyo bukoreshwa mu kunganira mu mategeko bukwiye kurushaho kunozwa. Ubwo twasuzumaga imico itangukanye mu bwunganizi bw amategeko, twasanze ingaga nyinshi z abavoka zifite amashuri y Abunganizi mu mategeko. Intego nyamukuru y ayo mashuri ni ugufasha abavoka mu gihe cy imenyerezamwuga, bagahabwa amahugurwa yihariye.  Yongeyeho ko uretse guhugura abarimo kwimenyereza umwuga, iryo shuri rizaba rinashobora gukomeza kongerera ubumenyi abari mu mwuga ndetse no kwimakaza ubushakashatsi burebana n umwuga w ubwunganizi mu by amategeko. Yakomeje agira ati:  Binyuze mu bushakashatsi, dushobora gusaba amavugurura no guharanira ko amategeko ahabwa agaciro kandi akaba adahindagurika. Nitubikora, iryo shuri rizafasha umwuga mu buryo buhamye kandi bushingiye ku makuru afatika.  Nkundabarashi yanakomoje kuri gahunda yo gushyira abunganizi mu by amategeko mu byiciro hashingiwe ku nzego z ubumenyi bafitemo ubunararibonye, ari na byo bizafasha abavoka kugera ku terambere ryibanda ku hari imbaraga nyinshi kurusha ahandi. Ati:  Umwavoka ntashobora kuba impuguke muri buri rwego. Nk urugero, niba uzobereye mu mategeko y ubwishingizi, dukwiye kukumenya nk umwavoka mu bijyanye n ubwishingizi. Niba wibanda ku mategeko ahana ibyaha, ibyo bikwiye kuba umwihariko wawe. Isuri rizafasha gushyira ku murongo izpo nzego ndetse rinakore ubushakashatsi hashingiye kuri buri mwihariko.  Yongeyeho kandi ko ishuri rizagira uruhare rw ingenzi, kugaragaza no gukemura ibibazo by imanza zitaburanishijwe mu mucyo. Ati:  Mu gihe inkiko zaca imanza nabi, tuzakora ubushakashatsi, tugaragaze ibyo bibazo ndetse twinjire mu biganiro n urwego rw ubutabera. Iri shuri rizadufasha gutanga ubutabera mu nyungu ruzange andi twunganire abakora umwuga ujyanye n amategeko na rubanda.  Biteganyijwe ko ishuri rizibanda ku kwimakaza gahunda yo gukemura amakimbirane binyuze mu buhuza (ADR), mu guharanira ko abahanga mu bikorwa by ubuhuza na bo babona amahugurwa ahagije abafasha muri iyo gahunda ikomeje gutanga umusaruro uhambaye mu gutanga ubutabera bunoze.
link1385: Iberabose Hakim w imyaka 19 afungiye kuri Sitasiyo y Urwego rw Ubugenzacyaha (RIB) ya Gashonga mu Karere ka Rusizi, akurikiranyweho gusambanya umwangavu w imyaka 15 witegura gutangira mu mwaka wa mbere w amashuri yisumbuye. Aha afunganywe na nyina umubyara ukekwaho ubufatanyacyaha muri ubwo busambanyi, gusibanganya ibimenyetso no gushaka kurwanya Inzego z umutekano zakurikiranaga icyo kibazo. Umunyamabanga Nshingwabikorwa w Umurenge wa  Nyakarenzo Ntawizera Jean Pierre, yabwiye Imvaho Nshya ko uyu musore wabaga mu kazu gato k icyumba n uruganiriro mu rugo rw iwabo mu Mudugudu wa Mugonero, Akagari ka Kabuye, Umurenge wa Nyakarenzo, Akarere ka Rusizi, yajyanye uyu mukobwa mu murima w iwabo ngo ajye kumufasha gushyira ifumbire ku nzuzi bari bateye. Uyu mukobwa uvuga ko uyu musore ari inshuti ye, yari yaranemeye guta ishuri akamusanga bakabana muri ako kazu kuko umusore we atiga, nta n ikindi kizwi akora ahubwo yibera iwabo gusa. Yemereye iyo nshuti ye kujya kuyifasha gushyira iyo fumbire mu nzuzi, birangiye barataha, binjira muri ka kazu nyina wa Iberabose abazanira ibiryo bararya. Gitifu Ntawizera ati:  Bamaze kurya bajya kuryama ariko badakinze urugi rw inyuma ku muryango, bakinze urujya mu cyumba cy umusore gusa. Ba bagenzi be batanga amakuru abaturage babagwa gitumo. Bagihamagara umusore ngo akingure, aho gukingura arasimbuka kuko akazu hejuru kadahuje agwa mu ruganiriro yumva ari bubacike,a sanga bamwiteguye bahita bamucakira.  Avuga ko babwiye umukobwa gukingura kuko bamwumvaga mu nzu, arakingura kuko bwari bumaze kwira, bombi babajyana ku Biro by Akagari ka Kabuye ngo bararane n irondo bucye ubuyobozi bufata umwanzuro. Bari mu nzira, Umukuru w Umudugudu wa Mugerero yabagiriye inama yo kohereza umukobwa ku Kigo Nderabuzima cya Nyakarenzo ngo harebwe niba umusore atamwangije. Hafashwe umwanzuro ko bamwe bajyana umusore ku Kagari, abandi bakajyana umukobwa kwa muganga. Abajyanye umukobwa bageze mu nzira arabacika agaruka muri ka kazu, ahasanga nyina w umusore, aramwinjiza akinga inzugi zose imfunguzo arazitwara, umwana araramo wenyine bukeye yirirwamo, nta gusohoka, nta kurya, nta n ikindi ahakora. Gitifu ati:  Bwarakeye njya kwa muganga kureba uko umwana ameze nsanga ntawahigeze,  ubwo nyina w umuhungu ari ko ahamagara uw umukobwa  kuri telefoni kuko baturanye ngo barebe uko babyunga mu miryango, babahe amafaranga birangire. Batarabonana ngo baganire neza kuko hari hari induru nyinshi imaze kuturenga nk Umurenge twitabaje RIB, Sitasiyo ya Gashonga.  RIB ihageze umukobwa  yashakishijwe arabura, hafatwa umwanzuro wo kujya aho icyaha cyabereye bakereba uko byagenze. Gitifu Ntawizera   ati:  Bahageze basanze inzu ikinze, nyina w umusore bamwatse urufunguzo ararubima, ababwira ko nta muntu urimo n umwana we abeshyerwa, bafata umwanzuro wo guca ingufuri y inyuma, binjiye  basangamo wa mukobwa mu cyumba cy umusore. Umukobwa bamusanzemo ariko gusohoka nanone biba ikibazo kuko nyina w umusore yari afite amahane menshi, aho yashakaga kurwanya inzego z umutekano. Ibyo byatumye na we atabwa muri yombi, umukobwa ajyanwa kuri Isange One Stop Centre ku Bitaro bya Mibilizi kugira ngo afatwe ibizamini bikenewe. Umusore na we amaze gusuzumwa hamwe n umukobwa yahise ajyanwa kuri Sitasiyo ya RIB ya Gashong, umukobwa we asubirana n ababyeyi be. Ati:  Umwana yarahohotewe, ibindi sinabyinjiramo biri mu bugenzacyaha. Ikibabaje ni uko ababyeyi b impande zombi  bashakaga kubyungira mu miryango ngo birangire, tukabona  amaherezo na nyina w umukobwa ashobora gufatwa akagira ibyo abazwa ariko reka tubiharire inzego zibishinzwe.  Anavuga ko bahise baganiriza abaturage bababwira ko hari ibyaha bitajya mu buhuza birimo icyo cyo gusambanya abana, ko gushaka kucyungira mu muryango no gushaka gusibanganya ibimenytso bihanirwa. Ababyeyi banasabwe kumva ko ubuzima bw abana babo buri mu biganza byabo, nta mubyeyi wagombye kwemera guhabwa udufaranga tw intica ntikize ngo areke umwana we wahohotewe abure ubutabera. Bivugwa ko muri iki kibazo n Umuyobozi w Umudugudu wa Mugerero yabanje gutabwa muri yombi, hari ibyo ashaka gukingiramo ikibaba. Gitifu Ntawizera avuga ko umwana yaganairijwe akumvishwa ko ibyo yashorwagamo bigize icyaha nubwo yatsimbararaga ngo barekure inshuti ye, yumvishwa ko agomba gukomeza ishuri kuko yari arangije abanza agomba gukomeza ayisumbuye. Avuga ko kugeza ubu uyu mwana w umukobwa yemeye gusubira ku ishuri akajya gutangira ayisumbuye.
link1386: Polisi y u Rwanda, Ishami rishinzwe kurwanya magendu n ibindi byaha (ASOC), yafatiye mu Karere ka Rubavu, umusore w imyaka 19 wari ufite udupfunyika tw urumogi 6 000 yacururizaga mu rugo aho atuye. Yafatiwe mu Murenge wa Bugeshi, Akagari ka Nsherima mu Mudugudu wa Cyumba, ahagana saa tanu n igice z amanywa yo ku wa Kane tariki ya 5 Nzeri. Umuvugizi wa Polisi mu Ntara y Iburengerazuba, Superintendent of Police (SP) Bonaventure Twizere Karekezi, yavuze ko gufatwa k uyu musore byaturutse ku makuru  yatanzwe n abaturage. Yagize ati:  Abaturage bahaye amakuru Polisi ko uyu musore ajya yambuka hakurya mu gihugu cy abaturanyi akazana urumogi, akaruranguza abandi. Hagendewe kuri ayo makuru, abapolisi bagiye kumufata bamusangana udupfunyika tw urumogi 6 000.  SP Karekezi yavuze ko uyu musore akimara gufatwa yiyemereye ko urwo rumogi asanzwe arucuruza, ariko ko atari abimazemo igihe kinini kandi ko yambukaga akajya mu gihugu cya Repubulika Iharanira Demokarasi ya Congo, agahura n umugabo wo muri icyo gihugu arumuzaniye, na we yarugeza mu rugo akaruranguza n abaturukaga mu Karere ka Musanze n undi wo mu Mujyi wa Kigali. Umuvugizi yashimiye abaturage batanze amakuru yatumye urwo rumogi rufatwa rutarakwirakwizwa mu baturage, asaba n abandi kujya batangira amakuru ku gihe ku bishora mu biyobyabwenge ndetse n abakora ibindi byaha kugira ngo bikumirwe. Uwafashwe n ibiyobyabwenge yafatanywe yashyikirijwe Urwego rw Igihugu rw Ubugenzacyaha (RIB), kugira ngo akorerwe dosiye izashyikirizwa Ubushinjacyaha, mu gihe hagishakishwa n abo barumuguriraga. Ingingo ya 263 mu itegeko riteganya ibyaha n ibihano muri rusange ivuga ko umuntu wese ukora, uhinga, uhindura, utunda, ubika, uha undi, ugurisha mu gihugu ibiyobyabwenge cyangwa urusobe rw imiti ikoreshwa nka byo mu buryo bunyuranyije n amategeko, aba akoze icyaha. Iyo abihamijwe n urukiko ahanishwa igifungo cya burundu n ihazabu y amafaranga y u Rwanda arenze miliyoni 20 ariko atarenze miliyoni 30 ku byerekeye ibiyobyabwenge bihambaye.
link1387: Urugereko Rwihariye rw Urukiko Rukuru Ruburanisha Ibyaha Mpuzamahanga n Ibyambukiranya Imbibi rwakatiye Rutunga Venant igifungo cy imyaka 20 nyuma yo kumuhamya ibyaha bya Jenoside. Muri Jenoside yakorewe Abatutsi, Rutunga yari Umuyobozi wa ISAR Rubona mu Karere ka Huye, ari na ho yakoreye ibyaha yari akurikiranweho. Dr Venant Rutunga wahoze ari Umuyobozi w Ikigo cy Ubushakashatsi mu buhinzi cya ISAR-Rubona,  akekwaho kwicisha abasaga 1 000 bari bahungiye muri icyo kigo ndetse akaba yarakoresheje ububasha n ubushobozi yari afite mu guhuruza igitero cy Interahamwe, abaturage n Abajandarume cyabirayemo. Rutunga yari akurikiranyweho ibyaha 3 birimo icyaha cya Jenoside no kurimbura nk icyaha cyibasiye inyokomuntu, ariko we arabihakana avuga ko nta ruhare yabigizemo. Yisobanura kuri ibyo byaha, Rutunga yabwiye urukiko ko byamwitiriwe kubera umwanya ukomeye w Ikigo cya ISAR yari arimo, avuga ko nta mabwiriza ayo ari yo yose cyangwa amategeko yigeze atanga we ubwe cyangwa se undi muyobozi uwo ari we wese muri ISAR, yo kwica Abatutsi. Abarokotse Jenoside mu Murenge wa Ruhashya bavuga ko Dr. Rutunga ari mu bateguye iyicwa rya bamwe mu bari abakozi ba ISAR n impunzi z Abatutsi zari zahungiye hafi y icyo kigo, akaba yaranatanze ibikoresho gakondo byifashishijwe mu kwica Abatutsi byiyongereyeho no guhemba ababikoresheje, asaba ndetse ajya kwizanira abajandarume n abasirikare bakoze ubwicanyi muri ISAR Nk uko bitangazwa na BBC, Rutunga yavuze ko igitero cy abaturage bagera ku bihumbi 5 cyagabwe ku kigo yari ayoboye gishaka kwica abari bahahungiye mu 1994, ari byo byatumye ahuruza uwari Perefe wa Butare Sylvan Nsabimana, akamuha Abajandarume n abasirikare bo kurinda umutekano w icyo kigo. Ntahakana ibikorwa by ubwicanyi byakozwe n abo bajandarume n abasirikare muri ISAR, gusa yabwiye urukiko ko atari cyo yari yabazaniye, kuko kuri we yabazaniye gukiza abantu kandi ko ibikorwa baba barijanditsemo babibazwa bo ubwabo. Yavuze ko atagomba gukurikiranwaho icyaha cy ibyabereye muri ISAR kuko uwari Umuyobozi wa Perefegitura ya Butare Sylvan Nsabimana,  mu mwaka wa 2014  yagizwe umwere  mu rukiko rwa Arusha ku birebana n izanwa ry abo bajandarume n ibikorwa byabo muri ISAR. Rutunga yagaragarije urukiko ko na we ubwe yahizwe muri Jenoside, ati:  N ikimenyimenyi baje kunshaka iwanjye bambuze basahura inzu barayeza, basiga banayisenye . Ubushinjacyaha kandi bwamushinje gutanga ibikoresho gakondo birimo imihoro, amasuka n ibindi byakoreshejwe mu kwica Abatutsi. We yavuze ko ibikoresho buri gitondo byahabwaga abakozi bakora isuku muri ISAR, kandi ko atari we wari ushinzwe ububiko bw ibyo bikoresho, avuga ko abakora isuku bayikoraga mu masaha ya mu gitondo, mu gihe abagabye igitero bo bakigabye ahagana saa tanu z amanywa. Urukiko rwamubajije niba bidashoboka ko hatangwa ibyo bikoresho hakiri kare nyuma bikifashishwa mu kwica abantu, avuga ko yumva bitashoboka. Rutunga n abamwunganira babwiye urukiko ko ubushinjacyaha butagaragaza ibimenyetso ibyo ari byo byose ku byaha yaba yarakoze, arangiza agira ati:  Nyakubahwa mucamanza, nabasabaga ko mwagerageza kureba ukuntu jyewe na Parike (ubushinjacyaha) mwadukiza rwose ukuri kukajya ahagaragara . Ku wa 26 Nyakanga 2021 ni bwo Ubushinjacyaha bwatangaje ko u Buholandi bwohereje uyu mugabo w imyaka 73 nyuma y igihe gito yahise atangira kuburanishwa mu rukiko rw ibanze mbere y uko akomereza mu Rukiko Rukuru rukorera hafi y ahabereye icyaha.
link1388: Polisi y u Rwanda mu Karere ka Nyagatare mu Ntara y Iburasirazuba, yafashe umugore wageragezaga guha abapolisi ruswa y ibihimbi 101Frw ngo akingirwe ikibaba nyuma yo gufatirwa mu bucuruzi bw ibitemewe birimo amasashe n ikiyobyabwenge cya Kanyanga. Yafatanywe n abasore babiri bamukoreraga bari binjije mu gihugu amasashe 160,000 nayo yafashwe na litiro 15 za Kanyanga zasanzwe iwe mu rugo aho atuye. Bafatiwe mu murenge wa Rwempasha, akagari ka Bishenyi ku isaha ya Saa Mbiri zo mu gitondo cyo ku wa Kabiri tariki ya 3 Nzeri. Umuvugizi wa Polisi mu Ntara y Iburasirazuba, Superintendent of Police (SP) Hamdun Twizeyimana, yavuze ko habanje gufatwa abo basore, uriya mugore afatwa nyuma, agerageza gutanga ruswa ngo abagomborane n ibyo bafatanywe. Yagize ati:  Polisi yari ifite amakuru ko hari abantu bazwi ku izina ry Abafutuzi banyura muri kariya gace bazanye ibicuruzwa bitemewe gucururizwa mu Rwanda babikuye mu gihugu cya Uganda, niko kujya kuhategera, hafatirwa babiri bari bafite amasashe ibihumbi 160.  Yongeyeho ati:  Bakimara gufatwa bavuze ko ayo masashe bayatumwe n uriya mugore kandi ko basanzwe bayamuzanira. Bahise bajya iwe bahasatse niko kumusangana litiro 15 za kanyanga,  ari nabwo yashatse guha abapolisi ruswa y ibihumbi 101Frw ngo bamureke banarekure abo basore.  Yiyemereye ko ayo masashe ari aye, bari basanzwe bayamuzanira akajya kuyagurisha mu karere ka Kirehe. SP Twizeyimana yasabye abakishora mu bucuruzi bwa magendu n ibicuruzwa bitemewe gucururizwa mu gihugu, kubicikaho kuko amayeri n inzira zose bakoresha mu kubyinjiza byamaze gutahurwa. Yongeye kwibutsa uwo ari we wese mu gihe afatiwe mu makosa runaka, ko adakwiye guhirahira aha ruswa abapolisi kuko aba yiyongerera ibyaha n ubukana bw ibihano. Bose uko ari batatu bashyikirijwe Urwego rw Ubugenzacyaha (RIB) kuri sitasiyo ya Rwempasha kugira ngo bakorerwe dosiye ku byaha bakurikiranyweho. SP Twizeyimana yashimiye kandi abaturage bazirikana ububi bw ibyaha mu muryango nyarwanda, bakagira ubufatanye n inzego z umutekano batanga amakuru atuma ibyaha biburizwamo, anasaba buri wese kubigira umuco no kuba ijisho rya mugenzi we. RNP
link1389: Toni 50 z umuceri ni zo Abahinzi bibumbiye muri Koperative Twubake Ubumwe ikorera ubuhinzi bw umuceri mu gishanga cya Kanyegenyege bavuga ko bagemuriye uruganda rwa Gafunzo mu kwezi kwa Mata bikarangira na n ubu batarishyurwa. Abo bahinzi bahinga muri icyo kibaya kiri hagati hagati y i Kirenga ya Kinazi na Busoro yo mu Turere twa Ruhango na Nyanza bifuza ko ubuyobozi bubafasha uru ruganda rukabishyura kuko bugarijwe n ubukene. Nzabandora Clement, umwe muri aba bahinzi, avuga ko ubu kubera kutishyurwa n uruganda rwa Gafunzo, byabateje ubukene ku buryo batazabona uko bajyana abana ku ishuri. Ati:  Mu kwezi kwa Mata uyu mwaka ni bwo uruganda rwa Gafunzo rwatwaye umusaruro wacu ugera kuri toni 50, gusa twategereje kwishyurwa turaheba, ku buryo ubukene buratwushe ndetse ubu biratugoye kubona ibikoresho by abanyeshuri bagiye gutangira ejobundi . Nzabandora akomeza avuga ko ubuyobozi bukwiye kubafasha uruganda rwa Gafunzo rukabishyura kugira ngo bave mu bukene barimo babashe no kubona imbuto yo kuzahinga ku muhindo. Ati:  Ubuyobozi bukwiye kudufasha uruganda twahaye umusaruro rukatwishyura kugira ngo tubashe kuva mu bukene no kugura imbuto yo gutera mu muhindo ejo bundi. Ikindi kandi kwishyurwa kwacu byatuma tubona ubushobozi bwo kujyana abanyeshuri ku mashuri. Munyakazi Mathieu na we uhinga mu gishanga cya Kanyegenyege avuga ko kuba batarishyurwa n uruganda biri kubateza ibibazo byo kwishyura ubwisungane mu kwivuza nyamara kandi umwaka waratangiye mu kwezi kwa karindwi. Aragira ati:  Ubu twagombaga kwishyura ubwisungane mu kwivuza mu kwezi kwa Karindwi, ariko kubera ko uruganda rwa Gafunzo rwatinze kutwishyura, harimo abataratanga ubwisungane mu kwivuza ku buryo baramutse barwaye byaba ari ikibazo. Jye ndifuza ko ubuyobozi budufasha tukishyurwa kugira ngo tubashe kuva mu bukene turimo . Umuyobozi wungirije w Akarere ka Ruhango ushinzwe iterambere ry ubukungu Rusiribana JMV, avuga ko akurikije ibiganiro bagiranye n uruganda rwa Gafunzo, mu cyumweru gitaha amafaranga azaba yatangiye kugera ku bahinzi. Ati:  Kimwe n andi makoperative yagemuye umusaruro akaba atarishyurwa, twagiranye ibiganiro n uruganda rwa Gafunzo, na rwo rutubwira ko hari harabuze isoko gusa ku bufatanye na Minisiteri y Ubuhinzi n Ubworozi, isoko ryamaze kuboneka ku buryo mu cyumweru gitaha abahinzi bazatangira kwishyurwa.  Abahinzi bibumbiye muri Koperative Twubake Ubumwe ikorera ubuhinzi bw umuceri mu gishanga cya Kanyegenyege bagera kuri 700, aho umusaruro w umuceri bavuga ko bamaze amezi atani bawugemuye ku ruganda rwa Gafunzo ariko bakaba batarishyurwa ungana na toni 50.
link1390: Abantu 12 biganjemo urubyiruko bakekwaho kwitwikira ijoro bakambura abaturage ibyabo batawe muri yombi mu mukwabo wakozwe ku bufatanye bwa Polisi y u Rwanda n Inzego z ibanze mu Murenge wa Nyamabuye, Akarere ka Muhanga. Uyu mukwabo wakozwe mu ijoro rishyira kuri uyu wa Kane tariki ya 5 Nzeri, muri iki gice cy Umujyi wa Muhanga nyuma y igihe gishize abaturage bataka gucucurwa telefoni, amafaranga, mudasobwa n ibindi by agaciro n insoresore zibategera mu nzira zo muri uyu Mujyi. Umunyamabanga Nshingwabikorwa w Umurenge wa Nyamabuye Nshimiyimana Claude, yemereye Imvaho Nshya ko ifatwa ry abakekwaho ubujura rishingiye ku kurushaho kwimakaza umutekano w abaturage b Umujyi wa Muhanga, ibikorwa bikaba bikomeje kugira ngo ibibazo by umutekano muke mu baturage bihashywe burundu. Ati:  Ni byo koko mu ijoro ryakeye twakoze umukwabo dufatanyije na Polisi, wo gushakisha abajura bamaze iminsi barazengereje abatuye n abagenda mu Mujyi wa Muhanga. Kuri ubu rero abo twamaze gufata bagera kuri 12, kandi nababwira ko n abakiri mu bikorwa by ubujura bwambura babireka kuko ntabwo turi buhagarare kubashakisha ndetse n Inzego z umutekano ziri maso.  Nshimiyimana akomeza avuga ko ikibabaje cyane ari uko abari kwishora mu bikorwa by ubujura abenshi ari urubyiruko, aboneraho guha ubutumwa urubyiruko. Ati:  Ikibabaje kurushaho ni uko muri aba 12 abenshi muri bo ari urubyiruko ruri munsi y imyaka 25. ari na yo mpamvu ubutumwa naha urubyiruko bushingiye ku kubasaba kureka kwishora mu bikorwa bibi by ubujura, kuko Igihugu cyabashyiriyeho amahirwe menshi yo gukora bagatera imbere nk aho harimo inguzanyo zigenerwa imishinga y urubyiruko.  Abafashwe uko ari 12 barimo babiri b imyaka 40, umwe w imyaka 38, undi w imyaka 35, mu gihe abandi basigaye bari munsi y imyaka 30, bakaba bamaze kugezwa mu Kigo Ngororamuco cya Muhanga.
link1391: Itegekaharinde Soline utuye mu Mudugudu wa Rubirizi mu Kagari ka Gihinga mu Murenge wa Rwinkwavu mu Karere ka Kayonza, avuga ko mu 2018 mu isambu ye afitiye icyangombwa cy ubutaka habonetse amabuye y agaciro, agatangira gucukurwa na kampani izwi nka Bugambira Mines Ltd isanzwe ikorera mu Karere ka Kayonza. Icyo gihe uyu muturage yabwiwe ko atakomeza kuhahinga mu gihe ibikorwa by ubucukuzi bw amabuye y agaciro byaba nabyo bikomeje. Yabajije niba agendera aho ntacyo abonye asabwa kugana ubuyobozi bw Akagari bukamufasha ariko aho yageze hose kugera ku rwego rw umurenge ngo ntacyo byatanze. Ati:  Urumva rero dukandamizwa muri ubwo buryo, guhera mu mwaka wa 2018 kugeza n izi saha ntaho ngira ho kuba, umurima wanjye sinkuhinga, kugeza ubu mfite abana Babiri ntabwo mbona aho gukura mituweli.  Avuga ko agace atuyemo bahinga bubyizi akaba ari nabyo bimutunze. Mu gihe izuba ryavuye ntacyo kurya abona bagaburira abana kandi umurima we uvamo amabuye y agaciro. Ubuyobozi bw intara y Iburasirazuba bwabwiye Imvaho Nshya ko mu nteko y abaturage yabaye ejo ku wa Kabiri tariki 03 Nzeri 2024, bwasabye ubuyobozi bwa kampani icukura amabuye y agaciro mu isambu ya Itegekaharinde ko bwamwishyura ingurane ndetse n indishyi ihereye igihe yatangiriye gucukura. Guverineri Pudence Rubingisa yavuze ko mu 2018 bari batangiye kuhacukura ariko Akarere kabijyamo kamusubiza ubutaka bwe. Avuga ko kampani icukura amabuye y agaciro iba ifite ahantu igenda icukura ariko yagera ku butaka bw umuturage ikabanza kwishyura ingurane ngo ihacukure kuko no mu ibaruwa iba yarahawe n Akarere haba harimo iyo ngingo. Ati:  Icyo gihe Akarere kabigiyemo bamusubiza ubutaka nyuma, ntabwo yashoboye kunsobanurira umwaka basubiriyemo, Akarere karahagobotse asubizwa ubutaka ariko uko bagendaga bagura ibikorwa baza kongera kuhagera batangira no kuhacukura batamuhaye ingurane.  Nyuma y aho Itegekaharinde agaragarije ikibazo cye ubuyobozi bw intara, ubuyobozi bwa kampani busabwe kwishyura ingurane nyir ubutaka mu gihe gito. Rubingisa ati:  Umuyobozi wa kampani yari ari aho ndamubwira nti tubahaye icyumweru mugende ejo mumubarire mumwishyure indishyi ye, mumuhe n ingurane.  Ubuyobozi bw intara bwabwiye Imvaho Nshya ko ibyo ari byo bari kubara bityo kuri uyu wa Gatatu bakagaragariza intara ibyo bemeranyije mbere yuko umuturage yishyurwa. Ubuyobozi bwa kampani Bugambira Mines Ltd ari na yo icukura amabuye y agaciro mu isambu ya Itegekaharinde bwahamirije Imvaho Nshya ko bwiteguye kwishyura uyu muturage mu nzira zubahirije amategeko. Safari Elie, Umuyobozi ushinzwe ibikorwa muri kampani, yavuze ko ahagana Saa Cyenda z igicamunsi cyo kuri uyu wa Gatatu tariki 04 Nzeri 2024, hari itsinda ry abakozi b Akarere ka Kayonza bari ku isambu imaze imyaka Itandatu icukurwamo amabuye y agaciro baganira n umuturage ndetse n ubuyobozi bwa kampani kugira ngo ikibazo cye gikemuke. Yagize ati:  Twiteguye kwishyura binyuze mu nzira zubahirije amategeko kuko umuturage ejo yagaragaje ko afite n ibyangombwa by ubutaka.  Foto: Internet
link1392: Kayijuka Antoine w imyaka 34 wo mu Murenge wa Gihundwe mu Karere ka Rusizi, yatawe muri yombi akekwaho urupfu rw umugore we wasanzwe mu ishyamba yaciwe umutwe. Igihimba cy umugore we witwa Nyiranshimyumukiza Vestine w imyaka 32 cyasanzwe mu mugezi uri mu ishyamba rya Nyagatare, Akagari ka Shagasha, Umurenge wa Gihundwe, ariko umutwe we wabonetse hafi y uwo mugezi. Umunyamabanga Nshingwabikorwa w Umurenge wa Gihundwe Ingabire Joyeuse, yabwiye Imvaho Nshya ko uyu mugabo usanzwe ari umumotari yisobanuye avuga ko umugore we yasohotse saa saba z ijoro agiye ku bwiherero ntiyagaruka. Avuga ko yategereje hashize iminota 20 asohoka ajya kureba uko byamugendekeye, ashaka mu bwiherero, mu nzu n ahandi hose mu rugo aramubura. Yahise ahamagara irondo ry umwuga rimufasha gushakisha hose, umugore arabura. Gitifu Ingabire Joyeux ati:  Umurambo twaje kuwusanga mu mugezi uri mu ishyamba riri Mudugudu wa Nyagatare, Akagari ka Shagasha mu bilometero 5 uvuye aho batuye duhawe amakuru n umushumba wari uragiye inka, igihimba kiri ukwacyo, yambaye ubusa buri buri umubiri wose, umutwe tubanza kuwubura, dukomeje kuwushakisha tuza kuwubona hafi y icyo gihimba.  Avuga ko RIB yahise ihagera, Umurambo ujyanwa mu Bitaro bya Gihundwe gukorerwa isuzuma. Umugabo yahise atabwa muri yombi, abana bari bafitanye bajyanwa iwabo w umugabo, inzu bari batuyemo isigara yonyine. Gitifu Ingabire yasabye abaturage kwirinda ibyaha kuko ingaruka zabyo ziba mbi cyane, yizeza ko abishe uyu mugore batazacika ubutabera. Nyakwigendera asize umugabo n abana 2, umuhungu w imyaka 6 n umukobwa w imyaka 3, iperereza rikaba rikomeje ngo hamenyekane nyir izina abamwishe.
link1393: Banki y Isi yemeje inkunga ya miliyoni 271 z amafaranga y u Rwanda (miliyoni 200 z Amadolari y Amerika) yo gufasha urubyiruko rw u Rwanda rusaga 200 000, kubona akazi. Ni muri gahunda yo guha urubyiruko ubumenyi bukenewe mu iterambere no kurwubakira ubushobozi yiswe (PSGYE). Ni inkunga yatanzwe n Ihuriro Mpuzamahanga ry Iterambere (IDA) rifite intego yo kongera umubare w urubyiruko ruhabwa akazi no kubakira ubushobozi inzego hagamije guteza imbere imitangire ya servisi zishingiye ku bumenyi bugana ku iterembere. Iyo gahunda by umwihariko izongera amahirwe yo kubona akazi ku rubyiruko kandi inarwongere ubumenyi bukenewe ku isoko ry umurimo. Mu bizakorwa muri iyo gahunda harimo kwigisha urubyiruko amasomo, kubaha akazi n amahugurwa gusa ahubwo hibandwa ku kubigisha ibifite ireme kandi bikenewe ku isoko ry umurimo, birimo imyuga n ubumenyi ngiro (TVET), gushyirirwaho amasomo atandukanye yo ku rwego rwa kaminuza, no kubakira ubushobozi inzego z imiyoborere mu guteza imbere  iyo sisitemu y imyigishirize mu Rwanda. Umuyobozi uhagarariye Banki y Isi mu Rwanda Sahr Kpundeh, ati:  Iyi gahunda izaha urubyiruko amahugurwa y igihe gito ajyanye n ibikenewe ku isoko ry umurimo. Abakozi basanzwe mu kazi mu bigo bito n ibiciriritse bazafashwa gukarishya ubumenyi kugira ngo batange umusaruro kurushaho.  Banki y Isi kandi izaha inguzanyo abanyeshuri b urubyiruko bahugurwa by igihe gito, n inabacumbikira mu gihe barimo kwiga kugira ngo babashe kubona ubumenyi buhagije nta kibarogoya. Ab igitsina gore by umwahariko, bazahabwa ubumenyi bufite ireme kandi bigishwe imyuga y igihe gito kandi no kwiga muri kaminuza zitandukanye zifasha guteza imbere ubukungu bw u Rwanda. Ruth Charo, Umuyobozi ushinzwe uburezi muri Banki y Isi, ati:  Kongera ubushobozi ni ingirakamaro ku bukungu bw u Rwanda, bizamura umusaruro w abakozi, bihanga imirimo mishya kandi bizafasha u Rwanda kugera ku cyerekezo 2050, aho rufite intego yo kuba igihugu gifite ubukungu buringanire ku rwego rw Isi mu 2035, ndetse rukaba igihugu giteza imbere ku rwego rw Isi, mu 2050.  Iyo gahunda yitezweho gufasha Guverinoma y u Rwanda gushyira mu bikorwa ingamba zo kugira abantu benshi bashoboye gukora kandi bigatuma rugera ku ntego z icyerekezo 2050. Ni gahunda kandi iri mu muryongo w ubufatanye bw u Rwanda na Banki y Isi, bwatangiye mu mushinga watangiye mu mwaka wa 2021 ukazageza mu 2026, ufite intego yo kubakira ubushobozi abakozi n abashaka akazi no guteza imbere urwego rw abikorera.
link1394: Iteka rya Perezida rishyiraho inoti ya Bibiri (2000) n iya Bitanu (5000) ryasohotse mu igazeti ya Leta yo ku wa 30 Kanama 2024, riteganya ko zikoreshwa hamwe n inoti zisanzweho, iya 500 Frw, iya 1.000 Frw, iya  2.000 Frw n iya 5.000 Frw kandi zifite agaciro mu Rwanda.Banki Nkuru y Igihugu (BNR) iherutse gutangaza ko yahinduye amafaranga by umwihariko inoti ya 5,000 Frw n iya 2000Frw zifite ibimenyetso bishya biziranga. Mu kiganiro cya KT Radio cyatambutse uyu munsi ku wa Gatanu tariki 6 Nzeri, Abakozi ba Banki Nkuru y u Rwanda basobanuye byinshi ku mpamvu inoti z aya mafaranga zahinduwe. Habumugisha Denis, Umuyobozi ushinzwe ikoreshwa ry ifaranga no kwishyurana muri Banki Nkuru y u Rwanda, avuga ko impamvu izi noti zahinduwe mu kujyanisha n ikoranabuhanga rigezweho. Ati:  Ubusanzwe muri tekinike z amafaranga, iyo hashize imyaka umunani kuzamura, duhindura inoti z amafaranga, hagahindurwa imiterere yazo, ibizigize birimo ibimenyetso by umutekano wazo, ibirango n ibindi. Ibi tubikora tureba niba koko ikoranabuhanga ririmo rigezweho . Habumugisha yakomeje avuga ko ibi byakozwe hagamijwe ibintu bitatu. Ati:  Twashakaga kongera ubudahangarwa bw izi noti, kunoza urupapuro rw inoti zikorwa ndetse n ibirangantego by ibanze . Inoti nshya ya 5000 Frw, ibirango by ingenzi biyigize bigaragarira amaso umuntu akiyifata mu ntoki ni, ishusho y inyubako Kigali Convention Centre, ishusho y ingagi ihinduranya amabara, bitewe n icyerekezo inoti ifatiwemo n ibindi. Ibiranga inoti nshya ya 2000 Frw ni igishushanyo kigaragara cy imisozi y Ikiyaga cya Kivu, ishusho y agaseke ihinduranya amabara, bitewe n icyerekezo inoti ifatiwemo n ibindi. Habumugisha akomeza avuga ko ibi birango byongewe ndetse bishyirwa muri izi noti mu rwego rwo kwerekana aho u Rwanda rugeze ndetse no guhangana n abashaka kwigana izo noti. Muhire Nicole umukozi wa Banki Nkuru y u Rwanda (BNR), avuga ko kuba izi noti zaramaze gushyirwa hanze tariki 3 Nzeri 2024, bidasobanuye ko izisanzwe zataye acagiro. Ati:  Izi noti kuba tuzishyize hanze ntabwo bivuze ko izisanzwe ziva ku isoko ahubwo turakomeza tuzihanahane mu bikorwa bitandukanye by ubucuruzi. Turamara impungenge rero abaturage batekereza ko izo bafite zataye agaciro . Nicole avuga ko iyi gahunda kuva yatangira gukoreshwa umubare w inoti Banki Nkuru y u Rwanda isohora ugenda ugabanuka cyane nubwo batarareba imibare nyayo kuva ubukangurambaga bwatangira. Nicole Muhire ahamya ko u Rwanda ruhagaze neza mu bukungu kuko hari Komite ishinzwe Politike y ifaranga ihora igenzura uburyo bwo guhanahana amafaranga. Ishyirwaho ry izi noti nshya y amafaranga 5000 Frw n iya 2000 Frw, ryabaye nyuma y uko bisabwe na Minisitiri w Imari n Igenamigambi, bigasuzumwa n Inama y Abaminisitiri yateranye ku wa 23 Kanama 2024 ikanabyemeza.
link1395: Ibi ni ibitekerezo bwite by Umuyobozi w Urwego Ngishwanama rw Inararibonye z u Rwanda, Tito Rutaremera. Uko umuryango w abantu wagiye ukura (society), mu ntangiriro abantu batagikora nk ibikoko, wasangaga abantu bari mu muryango; umugabo, umugore n abana. Muri icyo gihe ibikorwa byabo bakoraga; byari uguhiga, kuroba no gushaka imbuto ziribwa zimejeje mu mashyamba; ibikoresho byabo bakoreshaga icyo gihe byabaga ari ibiti; umuriro ni wo watangiye kubazanira amajyambere ya mbere. Umuriro ushobora kuba waraturukaga ku nkuba zakubise ibiti bigasigara byaka cyangwa uturutse mu birunga byarutse. Uwo muriro niwo watangiye gutuma barya inyama zocyeje; byageze aho umuriro bagera ku rwego bawikorera bo ubwabo. Umuntu yateye intambwe aho agera ku rwego rwo gutunga inyamanswa; icyo gihe nibwo yamenye ko uretse kumuha inyama, inyamanswa yamuha amata yo kunywa ndetse zikamuha imyambaro yo kwambara; agera ku rwego rwo gukoresha inyamanswa mu guhinga no gutwara ibintu. Uretse ibyo by inyamanswa umuntu yatangiye korora ibiribwa; atangira guhinga ahingisha igiti gisongoye yahigishaga mbere; uko agenda atera imbere yatangiye gucukura ubutare akora isuka, imyambi n amacumu bituma agira umutekano aratangira araguka agera ku Isi yose. Abantu batangiye kugwira bagiye bishyira hamwe, urwego rwa mbere babanjeho ni ubwoko (Clan); Abasinga, Abazigaba n abandi. Iyo biri mu gihe cy ubwoko, ubwo bwoko butura hamwe, bukomoka ku gisekuru kimwe, bufite imiziro n imiziririzo imwe. Icyo gihe ubwoko buba budashobora gushakana ngo barongorane, baba bafite umuco umwe n ubwo bashobora kuwusangira n abandi. Ubwoko bushobora gukura, bakaba benshi cyane ndetse muri bo bakajya biremamo inzu (Sub-Clan) izo nzu ntabwo zishyingirana hagati yazo ariko zishyingirana n izindi nzu zo muri ubwo bwoko bunini. Noneho icyo gihe iyo ubwoko bwakuze bukagera ku rwego rwo kugira izindi nzu cyangwa bugafata ubundi bwoko butoya bwo muri icyo gice bukazishyira hamwe, burema  Tribe . Akenshi baba bahujwe no kurinda umutekano wabo ariko wenda badafite ubuyobozi bumwe. Iyo tribe ikuze igenda yunguka ibindi bice; itangira kugenda yishakamo ibibahuza nk ubuyobozi ariko butaragera ku buryo bwo kubaka inzego ziva hasi kugera hejuru (ubuyobozi buba bukijegajega) icyo gihe tribe iba igeze ku rwego rw ubwenegihugu (Nationality). Iyo abenegihugu bagiye bakura bumva bakeneye kuba abantu bamwe, bagakenera ubuyobozi, ubuyobozi bugatangira gushyiraho amategeko areba buri muturage wese, bugashyiraho uburyo bwo gukorera hamwe, gushyiraho inzego zinyuzwamo ayo mategeko n amabwiriza kugeza hasi ku muturage. Buhoro buhoro bakiyumvamo ko bafite ubumwe bakagira ubuyobozi bumwe, bakagira umuco umwe, bakagira imiyoborere imwe, bagatangira gushyira hamwe ibitekerezo byabo bibateza imbere; ubwo baba babaye  Igihugu . Izo nzego iyo ziyubatse zigahama, zikava hejuru zikagera ku baturage hasi, amakuru ava ku buyobozi bwo hejuru akagera ku muturage wo hasi cyangwa akava hasi akagera hejuru yanyuze muri izo nzego zose; iyo iba ari Leta. Abazungu baje basanga u Rwanda ari igihugu (nation state); rwaranyuze muri biriya bice byose; mu bwoko, muri tribes, mu gihugu ruba Leta. Ibi byose babinyujijwemo n ingoma y abanyiginya yari mu Rwanda Rwagasabo igenda ifata ziriya nzego zose: Abanyarwanda biyubakira igihugu abazungu baje gusenya nyuma. Mu gitaha tuzareba uko u Rwanda rwubatse iterambere ryarwo, uko rwagiye rufata ibindi bice n uko buhoro buhoro rwubatse Leta (a nation state).
link1396: Umuyobozi w Urwego Ngishwanama rw Inararibonye z u Rwanda, Tito Rutaremera, yahishuye ko agiye kwifashisha YouTube mu kwigisha urubyiruko amateka y u Rwanda. Yagaragaje kandi ko ku rubuga rwa X rwahoze ari Twitter ho azibanda cyane ku kwigisha urubyiruko amateka ya mbere y ubukoroni, amateka y igihe cy ubukoroni. Rutaremara avuga ko azanigisha amateka ya Repuburika ya Mbere n iya Kabiri, amateka y intambara yo kwibohora ndetse n amateka ya Leta y ubumwe kugeza uyu munsi. Ibi byose yavuze ko bizakorwa hakoreshejwe imbuga nkoranyambaga zirimo ibiganiro bibera kuri X, YouTube, Instagram na TikTok. Agira ati:  Ibi bizatuma ubu butumwa bugera ku rubyiruko rwinshi kuko nibo dushaka kubwira.  Akomeza agira ati:  Ibi byose tuzajya dusobanura amavu n amavuko y ibintu binini (Ibyiza n ibibi) byabaye ku Rwanda. Ibi ntabwo bizatubuza kujya tuvuga ku birori (Events) binini byabaye ku Isi no mu gihugu cyacu. Ntibizajye bibatangaza mubonye twabivuzeho kuko ibyo birori ni byo bikora amateka nyuma.  Yagaragaje ko mu gihe gitaha azaganira ku mateka ya mbere y ubukoroni; uko u Rwanda rwabaye igihugu (Nation State), uko rwubatse iterambere ryarwo ni uko rwagiye rukura kugeza ruharitswe n abakoroni.
link1397: Assumption ni umunsi ukomeye ku bakirisitu, ukaba wizihizwa buri wa 15 Kanama buri mwaka. Assumption biva ku ijambo ry ikilatini  Assumptio  bisobanura kujyanwa/kuzamurwa. Ese uyu munsi uvuze iki mu Idini Gatolika? Buri mwaka taliki ya 15 Kanama, ni italiki ngarukamwaka kuri buri mukilisito Gatolika. Uyu munsi ufatwa nk ukomeye cyane aho baba bizihiza ijyanwa mu ijuru ry Umubyeyi Bikira Mariya. Uyu munsi wizihizwa hafi ku Isi hose, mu bihugu byinshi abaturage baba bishimye ndetse n ibigo byinshi bya Leta n ibyigenga biba byatanze ibiruhuko ku bakozi babyo. Hano mu Rwanda benshi baba biteze ko haza kugwa imvura bita iy umugisha, n ubwo hari n abandi bavuga ko iyi mvura yari isanzweho n iby amadini bitaraza mu Rwanda. Nk uko inyandiko zibyerekana, uyu munsi wizihizwa cyane na Kiliziya Gatolika, ariko ngo hari n andi madini y aba Orutodogisi (Orthodox) na Angilikani awizihiza. Nta gushidikanya uyu munsi benshi mu bawemera ndetse n abawizihiza, baba bizeye ko ari bwo Bikira Mariya (Mariya nyina wa Yesu/Yezu) yajyanwe mu ijuru. Ese Bibiliya ivuga iki kuri uyu munsi Muri Bibiliya nta hantu hagaragaza uburyo Bikira Mariya yagiye mu ijuru, gusa ibitabo bitandukanye by iyobokamana bya Kiliziya Gatolika bigaragaza ko Bikira Mariya yajyanwe mu ijuru n imbaraga z Imana nyuma yo kubaho mu buzima bwo ku Isi akabaho adacumura bityo bagasobanura ko yatsinze icyaha n urupfu. Hari abifashisha amasomo yo mu 1 Abakorinto 15:54 ndetse no mu Itangiriro 3:15 basobanura ibyo kujya mu ijuru kwa Bikira Mariya nyuma yo kurangiza ubuzima bwe bwa hano ku Isi. Ni nde watangije iki gikorwa cy izihizwa ry uyu munsi? Iyo bigeze ku ngingo zimwe mu nyandiko zerekana ko iyi myemerere ijyanye n ijyanwa mu ijuru rya Bikira Mariya yazanywe bwa mbere ku Isi na Papa Piyo XII, mu 1950 ashyiraho ihame ryo kwizihiza uyu munsi. Iki gihe Papa Piyo XII yagize ati:  Mu bushobozi bw umwami wacu Yezu Kirisitu, ari na we mwami w intumwa Petero na Pawulo, no mu bubasha bwanjye bwite, ntangaje ku mugaragaro iri teka ritagatifu ko umubiri wa Bikira Mariya n umwuka we byazamuwe mu ijuru nyuma y uko arangije ubuzima bwe bwa hano ku Isi.  Urujijo ruri muri iri hame ryavuzwe na Papa Piyo XII ntabwo ryasobanuye neza niba Bikira Mariya yarajyanwe mu ijuru abanje gupfa cyangwa niba yaragiye mu ijuru adapfuye. Ku bijyanye n iri jyanwa mu ijuru rya Bikiri Mariya benshi turabyizihiza ariko nta mushumba wa Kiliziya Gatolika n umwe wigeze avuga ko Bikira Mariya yabanje gupfa mbere yo kujyanwa mu ijuru, abakirisito Gatolika benshi bizera ko yajyanwe mu ijuru adapfuye. Ku rundi ruhande, bamwe mu bakirisito Gatolika bo mu Burengerazuba biganje muri Orthodox bemera ko Bikira Mariya yapfuye ariko nyuma yo gupfa akazuka hashize iminsi itatu akakirwa n ijuru nk uko byagenze ku muhungu we Yesu Kirisitu n ubwo hari n abahamya ko Bikira Mariya atigeze apfa. Hari inyandiko ivuga ko Kiliziya Gatolika ifata igice cya 12 cy Ibyahishuwe nk ibyanditswe bisobanura ijyanwa mu ijuru rya Bikira Mariya. Kujyanwa mu ijuru kwa Bikira Mariya hari abavuga ko ari impano yaturutse mu ijuru y uko yabaye nyina wa Yesu. Ndetse benshi bizera ko kujyanwa mu ijuru kwa Bikira Mariya bishimangira isezerano rivuga ko abakiranutsi bazajyanwa muri Paradizo ku iherezo ry ubuzima bwo mu Isi. Hirya no hino ku Isi abakirisitu benshi bizera ko ibara ry ubururu bw ikirere ari ryo ryagenewe kwambarwa kuri uyu munsi kuko rifitanye isano n ijuru ndetse no kwera n ukuri. Hari inkuru zivuga ko mu bihe byo hambere hari abizihizaga uyu munsi bakora ikimenyetso cyo kujugunya ibiceri (amafaranga) mu mihanda babinyujije mu madirishya y inzugi, mu rwego rwo kwerekana uburumbuke mu by ubukungu. Uyu munsi wa none, benshi mu bagerageza kwizihiza uyu munsi bakora ibimenyetso byo kubaha Bikira Mariya babikorera imbere y amashusho y uyu mubyeyi wa Yezu. Ibimenyetso bakora byiganjemo imivugo yo kumusingiza n indirimbo zo kumuhimbaza ndetse n amasengesho yahimbiwe uyu mubyeyi. Ku munsi wa 15 Kanama buri mwaka, imbaga  y abakirisitu Gatolika bo mu Rwanda ndetse n abandi baba baturutse hirya no hino ku Isi baba bateraniye i Kibeho mu Karere ka Nyaruguru mu Majyepfo y u Rwanda ku butaka butagatifu kubera ibijyanye n amabonekerwa yahabereye hagati ya 1981 na 1982.
link1398: Abanyarwanda n inshuti z u Rwanda, bategerezanyije amatsiko menshi, itariki ya 11 Kanama 2024, umunsi Perezida Paul Kagame azarahirira kongera kuyobora u Rwanda muri manda y imyaka itanu iri imbere. Ni umunsi udasanzwe muri politiki y Igihugu, kuko ni bwo uwatowe n abaturage aba agiye kubasezeranya ko azarinda Itegeko Nshinga, azaharanira icyabagirira akamaro cyose, akarinda ubusugire bw Igihugu, agakorana umurava inshingano ze n ibindi. Prof Sam Rugege, wigeze kuba Perezida w Urukiko rw Ikirenga mu gihe cy imyaka umunani, ni we wakiriye indahiro ya Perezida Kagame mu 2017. Mu kiganiro yagiranye na RBA yasobanuye ibikubiye mu ndahiro ya Perezida wa Repubulika. Ati  Ibikubiye mu ndahiro by ingenzi, harimo kudahemukira Repubulika y u Rwanda nk abandi bayobozi bose, agomba gukurikiza Itegeko Nshinga n andi mategeko kandi akarinda Itegeko Nshinga. Ni ukuvuga ko ni we muyobozi mukuru agomba kubona ko nta wishe Itegeko Nshinga.  Yakomeje agira ati  Ikindi ni ubumwe bw Abanyarwanda, cyane turebye aho tuvuye nk igihugu byari ngombwa gushyira mu Itegeko Nshinga ko dushyize imbere ubumwe bw Abanyarwanda. Ikindi agomba gushyira imbere inyungu z Abanyarwanda bose, agakora ibibafitiye akamaro.  Prof Rugege yavuze ko umuhango w irahira haba kuri Perezida n abandi bayobozi, usobanuye ikintu kinini kuko ari igihango urahira aba agiranye n Abanyarwanda. Ati  Uwo muhango ufite igisobanuro cy uko umuyobozi, itegeko riteganya ko bagomba kurahira mbere yo gutangira imirimo yabo. Ikigamije ni uko urahira, agomba kugaragaza ko yumva neza uburemere bw inshingano ahawe, kandi akemeza Abanyarwanda, akabasezeranya ko izo nshingano azazikora neza, agakorana umurava kugira ngo anazirenze.   Ni yo mpamvu abantu bagomba kurahira, kwiyemeza no kugaragariza abo bazayobora ko ibyo bavuga babyiyemeza kandi inshingano bahawe bazazikora neza.  Prof Rugege yavuze ko Perezida wa Repubulika iyo amaze kurahira hari ibirango by Igihugu ahabwa birimo Itegeko Nshinga, Ibendera ry Igihugu, Ikirangantego cy Igihugu n Inkota n Ingabo. Ati  Icya mbere, Itegeko Nshinga ni ryo tegeko risumba andi mu gihugu, buri wese agomba kurikurikiza harimo na perezida. Igikorwa kinyuranyije n Itegeko Nshinga ntabwo kiba gifite agaciro, agomba kumenya ibikubiye mu Itegeko Nshinga, bikamuyobora, uko ayobora Igihugu.  Prof Rugenge kandi yasobanuye byinshi abantu bibaza ku mpamvu hari ibihugu bitandukanye, usanga abakuru babyo, iyo barahira baba bafashe kuri Bibiliya cyangwa Quran. Ati  Mu Rwanda, icya mbere ntabwo bisabwa n itegeko, Igihugu cy u Rwanda ntabwo gishingiye ku idini, n ubwo hemewe amadini, nta dini rifite ububasha bwo kuba ryayobora imikorere y Igihugu.  Umuhango w irahira rya Perezida wa Repubulika watowe, Paul Kagame uteganyijwe kuri iki Cyumweru tariki 11 Kanama 2024, aho uzitabirwa n Abanyarwanda bose ndetse n abatumiwe bahagarariye ibihugu bitandukanye byo hirya no hino ku Isi.
link1399: Inzobere mu bworozi bw ingurube zivuga ko abantu bakwiye guhindura imyumvire ku buryo bafata ingurube, kuko ari itungo rigira isuku mu gihe ryafashwe neza kandi rinatanga umusaruro mwiza. Shirimpumu Jean Claude, Umuyobozi w Ishyirahamwe ry Abarozi b Ingurube mu Rwanda, akaba amaze imyaka isaga 15 yorora ingurube. Kuri uyu wa Kabiri tariki ya 6 Kanama 2024, yabwiye Radio Rwanda ko kugira ngo inyama y ingurube itange umusaruro mwiza, bituruka ku buryo yorowe n uko ibagwa. Yavuze ko inyama y ingurube nta mwihariko igira ugereranyije n izindi nyama z andi matungo. Shirimpumu asobanura ko ubushakashatsi bugaragaza ko ingurube ifite inyama zitegurwa mu buryo burenze inshuro 10, kandi igatanga inyama nziza, ikunzwe ku Isi. Ati:  Inyama y ingurube nta mwihariko udasanzwe, ifite ku zindi buriya, inyama y inka cyangwa iy inkoko itetswe nabi yagira ingaruka ku muntu uyiriye.  Kenshi abantu bafata ingurube nk itungo rigira umwanda kandi bamwe bakanga kuyirya kubera iyo mpamvu. Shirimpumu ati:  Ririya tungo barimenye nabi, buriya ni inyamaswa igira isuku yo ubwayo, birya byo kwivuruguta ni uburyo iba ibayeho. Ni itungo rifite gahunda aho uryororeye rigira aho ryituma, aho riryama, aho ririra, ku buryo rigomba guhora ricyeye.  Iyo mpuguke mu bworozi bw ingurube ivuga ko kugira ngo ingurube ibe nziza kandi n inyama itanga zibe zujuje ubuziranenge, bituruka no ku biryo yahawe, agashimangira ko iryo tungo ritagenewe kurya umwanda n ibindi bisigazwa, uko ubwabyo bigira ingaruka ku mubiri wayo bityo igatanga inyama zitari nziza. Ati:  Dushishikariza abantu kugaburira ingurube indyo yuzuye yateguwe neza, cyane cyane yavuye no mu nganda kuko dufite inganda zikora ibiryo by amatungo.  Yongeyeho ati:  Rigomba kuba heza mu kuryubakira, nturishyira ahantu rihura n umwanda. Hiyongeraho rero uburyo turifata rirakingirwa riravurwa, rigakorerwa n isuku. Ibyo byonyine byagombye guha icyizere ugiye kurirya ko itungo tworoye rijyanwa ku isoko rifite ubuziranenge.  Yavuze ko abantu bakwiye guhindura imyumvire, bakita kuri iryo tungo, hanyuma n abaribaga bakaribaga neza, cyane ko na Leta ishishikariza abantu kurya inyama yabanje kunyuzwa mu byuma bikonjesha (Firigo), n ingurube zikwiye kubagwa neza inyama zikabungabungwa kugira ngo zizagirire umuntu akamaro. Abahanga mu bworozi bavuga ko mu matungo yose yororerwa mu rugo, ingurube ari ryo tungo ribyazwa umusaruro utubutse, ibyo iba yariye kurusha ayandi matungo, kubera ko uko irya ari na ko yiyongera ibiro byinshi kandi vuba; ni ukuvuga ko ibiryo byose iriye biyiyoboka. Ingurube irya ibiryo byose uyihaye birimo ibyo mu gikoni, ibiryo bikomoka ku bikatsi, ibituruka ku mavuta, ku muceri, ku masukari, ku bworozi bw amafi kandi bikayigirira akamaro. Ibyo bishobora kuzuzwa n inyama, ibyatsi, ibinyampeke n imbuto. Ingurube imwe n ibibwana byayo bishobora kugera ku musaruro munini ku mwaka iyo ari ubwoko bwiza kandi zigaburirwa neza. Ingurube ishobora gutanga ibilo by inyama bingana n igihumbi na magana atandatu mu mwaka (kg 1,600). Ikigo cy Igihugu gishinzwe Iterambere ry Ubuhinzi n Ubworozi, (RAB), kivuga ko mu myaka nka 30 iri imbere, Abanyarwanda bazaba barya inyama z ingurube n iz inkoko kurusha uko barya iz inka cyangwa ihene. Umuyobozi Mukuru wungirije muri RAB ushinzwe ubworozi Dr. Solange Uwituze yigeze kubwira itangazamakuru ko guteza imbere ubworozi bw ingurube n inkoko ari ingenzi kubera ko aya matungo yororoka vuba kandi akaba yakororwa n abantu b ingeri nyinshi.
link1400: Inzobere mu mategeko ndetse n abashinzwe irangamimerere bavuga ko kuba mu itegeko rishya rigenga abantu n umuryango hariyongeremo ikindi cyiciro cy imicungire y umutungo, bizaha abantu ubwisanzure bwo guhitamo uburyo bifuza bwo gucunga umutungo wabo. Ibi batangira kubigiramo uruhare nyuma yo kuba bakoranye amasezerano yo kubana ku buryo bwemewe n amategeko. Mu micungire y umutungo w abashyingiranywe itegeko ryateganyaga uburyo butatu; ivangamutungo rusange, ivangamutungo muhahano n ivanguramutungo risesuye. Abashinzwe irangamimerere ku mirenge bavuga ko ku kigero kirenga 90% abashyingirwa bahitamo uburyo bw ivangamutungo rusange. Mu itegeko rishya rigenga abantu n umuryango hiyongeremo uburyo bwa Kane ari bwo imicungire y umutungo w abashyingiranywe ishingiye ku masezerano ategurwa n abashaka gushyingiranwa. Tom Mulisa, Inzobere mu mategeko akaba n umuyobozi w Umuryango ukora mu bijyanye n uburenganzira bwa muntu bwite, yabwiye RBA bimwe mu byo abahitamo mu micungire y umutungo w abashyingiranywe ishingiye ku masezerano bashyira mu nyandiko zabo. Yagize ati:  Mushobora guhitamo mukavuga muti tugiye kubana ariko mu gihe tutakiriho imitungo yacu yegukanwe n abana kubera ko ubundi hari uburyo abantu bazungurwamo, abana n ababyeyi. Mushobora no kuvuga muti turasezeranye ariko imyenda mfite iwacu ntijye mu byo twumvikanye kubera ko burya iyo muvanze umutungo muvanga ibyo muzunguka mukavanga n imyenda. Ushobora kuvuga uti nubwo dusezeranye iyi mitungo mfite kubera barumuna banjye benshi bahari, iy iwacu mu rugo ntirimo. Twumvikanye ko tugiye kumvikana kuri iyi mitungo n iyo mpamvu hari ingingo yanashyizeho iby ingenzi bigomba kuba mu byo mwumvikana.  Itegeko kandi rigaragaza uruhare rwa buri umwe muri uwo mutungo n inkurikizi zabaho mu gihe haramutse hagize uwitaba Imana. Rinagaragaza uwakwita ku bana mu gihe bari kumwe n igihe batari kumwe, imyenda ya mbere yo kubana na nyuma yo kubana ndetse n uko byagenda ubutane buramutse bubayeho. Bamwe mu bashinzwe irangamimerere mu Mirenge yo mu Mujyi wa Kigali, bagira inama abagiye gushakana kumva agaciro k isezerano bagiranye. Shema Jonas, Umunyamabanga Nshingwabikorwa w Umurenge wa Jabana mu Karere ka Gasabo, yavuze ko amakimbirane menshi ashingiye ku mitungo yabonaga nta bwinyagamburiro buhagije buhari ndetse n inama zashingirwaho kugira ngo bafashe abashyingiranywe kubana neza mu mutungo bashakanye. Ati:  Aho kugira ngo umutungo ubafashe kubaho neza ugasanga ubaye intandaro yo kuba babanye nabi habe gutandukana ndetse no kwicana.  Akomeza avuga ati:  Aya mahitamo arimo aragutse cyane, arafasha abantu kugira ibyo bumvikana mu muryango bitabazanye mu makimbirane kuko n ubundi amategeko aza ari ugufasha gukemura amakimbirane avutse mu bantu. Iteka abantu bashakana kubera ko bifuzanya. Abantu bakwiye gukomera kuko buri wese yifuza mugenzi we akamubera igisubizo ntamubere ikibazo.  Murekatete Patricie, Umunyamabanga Nshingwabikorwa w Umurenge wa Nyarugenge, avuga ko gushaka imitungo ukayibona ari byiza ariko kuyibanamo neza bikaruta ibindi byose. Ati:  Ku bijyanye n imitungo usanga abantu batabyumva kimwe kandi bakirengagiza ko imitungo izabafasha muri uru rugendo baba bagiyemo rwo kubana kuko iyo bitabye Imana barayisiga ikaribwa n abandi cyangwa igakoreshwa n abandi. Niyo mpamvu igihe cyose tubigisha, tubasobanurira yuko imitungo ari izabafasha.  Ndikumukiza Barnabe na Nishimwe Aline bitegura gusezerana imbere y amategeko mu Murenge wa Kinyinya mu Karere ka Gasabo, bavuga ko bamaze guhitamo uburyo bwo gucunga umutungo w urugo rwabo. Ndikumukiza yagize ati:  Uburyo twahisemo ni ukuvanga umutungo mu buryo rusange. Impamvu twabihisemo, twabiganiriyeho dusanga ni ngombwa kuko turizeranye 100%.  Mu mpinduka zindi zigaragara mu itegeko rishya rigenga abantu n umuryango harimo ko abasezeranye imbere y amategeko batazongera kubikora bafashe ku ibendera ry igihugu. Ikindi nuko uburyo abashyingiranywe bahisemo bijyanye no gucunga umutungo bitazongera gutangazwa mu ruhame mu gihe cyo gusezerana ahubwo bizaba ari ibanga ryabo. Itegeko rishya rigenga abantu n umuryango ryo muri uyu mwaka wa 2024 rije risimbura iryo muri 2016.
link1401: Buri wa 5 wa mbere w ukwezi kwa Kanama, Abanyarwanda bizihiza umunsi w umuganura, abakuze bavuga ko kwizihiza umuhango w umuganura ari ugusigasira umurage w u Rwanda, bitewe nuko ukubiyemo indangagaciro z umuco nyarwanda. Umunsi w Umuganura urizihizwa kuri uyu wa Gatanu tariki ya 2 Kanama 2024 mu Karere ka Kayonza, ufite insanganyamatsiko igira iti  Umuganura, isoko y ubumwe n ishingiro ryo kwigira.  Inzira y umuganura ni imwe mu Nzira 18 zari zigize inzira z ubwiru mu Rwanda mu gihe cy ingoma ya cyami. Inzira y umuganura yakorwagamo imihango buri mwaka yari igamije gufasha Abanyarwanda kweza imyaka myinshi igihugu kikagira uburumbuke. Ni umuhango waheraga ibwami Umwami agatanga umuganura bagasangira bishimira umusaruro igihugu cyejeje, abari bawushinzwe bitwaga Abiru. Wari ufite intego yo kwibutsa Abanyarwanda ko bakwiye kuzirikana ko basangiye igihugu kimwe, umuco umwe n indangagaciro zimwe. Umuganura wizihizwaga ku mwero w amasaka by umwihariko wakorerwaga ku mbuto za Gihanga ari zo amasaka, uburo, inzuzi n isogi. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Inzira y umuganura ni imwe muri 18 zari zigize inzira z ubwiru mu Rwanda mu gihe cy ingoma ya cyami. Inzira z ubwiru zarimo iz ubukungu, iz umutekano w igihugu n inzira zo gukomeza ubwami. Zari zigizwe kandi n urusobe rw imihango n imigenzo bifite amategeko agena uko bikorwa mu bihe runaka. Uyu muhango waheraga ibwami, Umwami agatanga umuganura bagasangira bishimira umusaruro igihugu cyejeje. Kuganura kwari ugusubira ku isoko nk Abanyarwanda, abaturage bakiyibutsa ko bahuje gakondo n ibyiza byayo Imana yabahaye, bakayishimira. Ku rwego rw igihugu Umuganura wayoborwaga n Umwami afatanyije n abanyamihango babugenewe mu gihe ku rwego rw umuryango, umukuru wawo ari we wayoboraga iyo mihango yawizihizanyaga n abawugize bashimira Imana ibyiza yabahaye.Ku rwego rw umuryango, . Imihango y i bwami yari iyo guhuza Imana n Igihugu, bagahuza ibikorwa by idini n imigenzo gakondo hamwe n imirimo y ubuhinzi n ubworozi. Umuganura wizihizwaga ku mwero w amasaka. Umunsi mukuru wawo watangiraga muri Kamena, ugasoza muri Nzeri, ugahera i bwami mbere yo gusesekara muri rubanda. Baganuzaga Umwami amata, amasaka n izindi mbuto nkuru ari zo uburo, inzuzi n isogi ariko bakongeraho n ibindi byose byabaga byeze muri icyo gihe. Umwami yafataga umwuko agatangiza umuhango wo kuvugira umutsima rubanda baje kuganura, akawuvuga apfukamye yerekana icyubahiro aha abo ayobora ndetse n Igihugu. Nyuma y umuhango wo kuganura hakurikiragaho ibirori by Umuganura byasozwaga n igitaramo cy imihigo. Muri ibyo birori, Umwami yamurikirwaga umusaruro unyuranye w Abanyarwanda bavuye impande zose z Igihugu, hakaba amarushanwa y indashyikirwa. Kuri uwo munsi kandi, imiryango nayo yarateranaga maze umutware w umuryango akayobora imihango n ibirori byayikurikiraga. Amateka y umunsi w Umuganura Umuganura watangiye kwizihizwa mu kinyejana cya cyenda, hanyuma wongera guhabwa imbaraga n Umwami Ruganzu II Ndoli (1510-1543) ubwo yabohoraga u Rwanda nyuma y imyaka irenga 10 ruri mu maboko y abanyamahanga (Abanyabungo). Waje kugirwa ihame ridakuka mu kinyejana cya 16 ubwo Umwami Ruganzu II Ndoli yabohoraga u Rwanda rwari rwarigaruriwe nyuma y amacakubiri yatumye Umwami Ndahiro Cyamatare yicwa n ababisha n ingoma yarwo, Rwoga, ikanyagwa n abanyamahanga. Umuganura wabanzirizwaga n icyunamo cya Gicurasi aho Abanyarwanda bibukaga urupfu rwa Cyamatare, hagakurikiraho ibirori bya Kamena bishimira ko habonetse Umutabazi, noneho bigasozwa no kwizihiza Umuganura bashimira Imana ko basubiranye igihugu n ubumwe bw Abanyarwanda. Cyari ikintu gikomeye bagombaga guhora bazirikana ngo batazongera guteshuka kuri iryo hame shingiro ry uko bahuje byose: Inkomoko imwe, igihugu kimwe, amahame-remezo gishingiyeho n indangagaciro zigize umuco. Umuganura wambuwe agaciro aho abakoloni bageze mu Rwanda. Kubera ko intwaro yabo yari amacakubiri, bihutiye guca umuco Nyarwanda wahuzaga Abanyarwanda, bityo baca Umuganura wabibutsaga umuco bahuriyeho ndetse n Umwiru mukuru ushinzwe Umuganura Gashamura bamucira i Burundi mu 1925. Umuganura waje kongera kwizihizwa buri mwaka muri za mirongo inani, ariko nabwo hagamijwe guha agaciro umusaruro w ubuhinzi. Huro muri Gakenke ni ho hategurirwaga Umuganura Umusozi wa Huro uherereye mu Murenge wa Muhondo mu Karere ka Gakenke uzwi mu mitegurire y Umuganura. Ni ho hategurirwaga umuganura ndetse Gihanga Ngomijana awutangiza yabikomoye ku bahatuye. Mu kinyejana cya 16 ubwo Ruganzu II Ndoli yari aturutse i Karagwe nyuma y aho igihugu cyari cyarigaruriwe n Abanyoro n Abanyabungo, yifashishije ab i Huro mu guha imbaraga Umuganura. Mu mateka y u Rwanda, ku munsi w Umuganura ni bwo Umwami yagombaga gusangira na rubanda bishimira umusaruro babaga bagezeho. Uko byagendaga mu muco ku munsi w Umuganura, abasaza bahuriraga hamwe bakaganura bakanywa amarwa, abakecuru bagateka umutsima n ibishyimbo, bakagaburira abana bakabaha n amata bakanywa. Umuganura uhuza abaturage n abayobozi bagasabana bishimira umusaruro wagezweho. Nubwo ukomoka mu bihe by Abami ariko nyuma ya Jenoside yakorewe Abatutsi ntiwari mu minsi yizihizwa cyane mu gihugu. Umuganura wagiraga n undi mumaro wo kuzirikana umwami nka Nyir uburumbuke bakamutura urutete rw imyaka yeze. Uyu muhango wakomeje gukorwa no mu yindi myaka yakurikiye ubutegetsi bwa cyami. Wasigaye ukorwa mu rwego rwo kwishimira umusaruro, Abanyarwanda bagahurira mu ngo z abakungu bagasangira ibyo kurya bakanywa n inzoga. Uko umuganura wizihizwa ubu Umuganura ni Umuhango ukomeye mu mateka y u Rwanda rwo hambere ari nacyo cyatumye Leta y u Rwanda iwugarura ndetse ikawushyiriraho itegeko riwuha imbaraga zituma wizihizwa mu gihugu hose. Ni umwanya wo kongera kwibuka ibyo Abanyarwanda bahuriyeho nk igihugu, umuco karande, inkomoko n ibindi. Umuganura ufatwa nk umunsi ukomeye ku Banyarwanda wo kwishimira ibyagezweho, kwisuzuma no kureba ibitaragenze neza, guhigira imyaka itaha n ubusabane bw abayobozi n abayoborwa. Uyu munsi wizihizwa hamurikwa bimwe mu bikorwa by ubuhinzi, ubworozi n ubukorikori. Kuganura ubu bifite igisobanuro cyo gusangira ku byavuye ku musaruro wejejwe mu gihugu hose. Kwizihiza Umuganura byarenze imbibi zo kwita ku musaruro w ubuhinzi n ubworozi gusa ahubwo byanageze mu nzego zireba ubuzima n iterambere by Abanyarwanda mu kugaragaza urugendo rw Abanyarwanda rwo kwigira no kwibohora nyako. Umuganura wizihizwa hishimirwa umusaruro wagezweho mu nzego zitandukanye zirimo ubuzima, ubukerarugendo ikoranabuhanga, inganda, uburezi, ubucuruzi n ibindi.
link1402: Mu rwego rwo kunoza imitangire ya serivisi zirebana no gukumira no kuvura indwara, kuvugurura icyororo no kwita ku mibereho myiza y amatungo kandi hagamijwe kunganira abakora umwuga w ubuvuzi bw amatungo bikorera kuzuza neza inshingano bafasha aborozi kwita ku matungo ndetse n ubuzima bwayo bukarushaho kubungabungwa.
link1403: Umunyemari ukora ibijyanye n ubwubatsi bw imihanda ndetse akaba azwi cyane nk umusesenguzi ku ngingo zitandukanye zirimo na Politiki Sadate Munyakazi, yagaragaje isano iri hagati y Abikorera na Politiki. Yavuze ko abenshi babona Abikorera nk abakwiye kubara amafaranga gusa ariko ngo ntibabatekereze nk abantu bashobora kugira uruhare mu bibakorerwa. Munyakazi yabigarutseho kuri uyu wa Gatatu tariki 24 Nyakanga 2024, mu kiganiro  Zinduka  gitambuka kuri Radio Dix. Ushobora kutaba umunyamwuga muri Politiki cyangwa ngo ushinge ishyaka ariko ngo ntibyabuza uwikorera gukurikirana imibereho, imiyoborere, imitekerereze n iterambere ry igihugu. Ati:  Abikorera rero ahantu duhurira na Politiki icya mbere ni uko turi abenegihugu icya Kabiri tugira uruhare mu iterambere ry igihugu. Ntabwo wagira uruhare mu iterambere ry igihugu utazi imiyoborere yacyo, utazi icyekerezo cy igihugu, utazi amategeko y igihugu, utagira n uruhare mu gutoresha cyangwa mu gutora abazayobora cya gihugu.  Munyakazi yavuze ko umuntu wese by umwihariko uwikorera aba agomba kugira uruhare mu gushyiraho uzamuyobora kugira ngo amugeze ku iterambere. Avuga ko Abikorera bagomba kugira uruhare rukomeye mu iterambere ry igihugu ndetse no gushyiraho umuyobozi uzakomeza gushyiraho rya terambere. Agira ati:  Ushobora gutora umuntu ejo ugasanga ibyo mwakoraga, ubucuruzi mwakoraga, amahirwe yari ahari birasenyutse kandi mwari mufite ububasha cyangwa uburenganzira bwo gushyiraho ubuyobozi buzakomeza guteza imbere igihugu.  Yavuze ko nyuma yo kurwana intamba yo kugarura ubumwe mu banyarwanda, hakurikiyeho urugamba rwo gutera imbere ari na yo Abikorera n Abanyarwanda muri rusange barimo kurwana. Akomeza agira ati:  Iyo ntamabara yo gutera imbere, nta na hamwe ku Isi ikorwa na Leta gusa ahubwo ikorwa na Leta ishyiraho imirongo migari, ishyiraho amategeko meza, ishyiraho uburenganzira kuri bose ariko abayirwana ni twebwe Abikorera.  Umunyemari Sadate Munyakazi yavuze ko mu kinyejana cya 18 (Si cle de Lumi re) aribwo havutse Abikorera ari nabo bafashije Uburayi mubona ubu gutera imbere. Iryo terambere rishingira cyane ku rwego rw Abikorera. Umukozi wa Leta afite uruhare rwe mu guteza imbere igihugu ariko mu bijyanye n ubukungu, ibyo bikorwa n Abikorera. Ni yo mpamvu Chairman w Umuryango FPR-Inkotanyi, Paul Kagame, Abanyarwanda bitoreye, usanga avuga ubumwe, Demokarasi n Amajyambere. Ati:  Iyo umaze kugira ubumwe ari nabwo twarwaniye, igihugu kikabohoka abantu bakajya hamwe ndetse na RPF yari intego yayo ya mbere, igikurikiraho ni uguteza imbere abantu.  Munyakazi yavuze ko umuturage, Uwikorera kugeza ku bayobozi banyuranye, bose bakorera hamwe kugira ngo bateze imbere igihugu cyabo ari narwo rugamba barimo.
link1404: Vanessa Umuhoza Gashumba w imyaka 28, ni umwe mu batorewe guhagararira urubyiruko mu Nteko Ishinga Amategeko tariki ya 16 Nyakanga 2024. Umuhoza n ubwo yatorewe kuba Umudepite we yakuze yiyumvamo kuzaba Umuganga w inzobere uvura abasirikare. Umuhoza yavutse mu 1996, akaba afite impamyabumenyi y icyiciro cya gatatu cya kaminuza mu bijyanye n Ikoranabuhanga n isakazamakuru (Information Technology), yakuye muri Kaminuza ya Kigali (UoK) mu 2024, afite kandi impamyabumenyi y icyiciro cya kabiri mu bumenyi bwa Mudosobwa mu by ubucuruzi (Business Computing) yakuye muri kaminuza ya Ndejje mu gihugu cya Uganda mu 2019. Mbere y uko yinjira muri kaminuza, Umuhoza yari yararangije kwiga amashuri yisumbuye muri Green Hills Academy. Mu buzima bwe busanzwe avuga ko akunze kuba ari kumwe n umuryango we. Uko Umuhoza yatangiye kwiyumvamo kuba umuyobozi Mu kiganiro yagiranye na The New Times, Umuhoza yavuze ko yakuze yiyumvamo kuzaba umuganga w inzobere watojwe kuvura abasirikare. Icyakora uko yagendaga akura, yatangiye kwiyumvamo kuzaba umuyobozi, maze agenda akora imirimo y ubukorerabushake, bituma atangira kwigirira icyizere ndetse bimwongerera ubumenyi mu bijyanye n imiyoborere. Mu 2021, Umuhoza yabaye umwe mu bagize Inama y Igihugu y Urubyiruko, aho ahamya ko byamubereye inkingi ikomeye yo kwinjira mu nzego z ubuyobozi. Ati:  Icyo nshyize imbere ni ukuvuganira urubyiruko rukongererwa ubushobozi no guzamura iterambere ry abaturage.  Umuhoza yabaye Umunyamabanga w Inama y Urubyiruko mu Karere ka Kicukiro. Icyo gihe kandi yari umukozi ku rwego rw akarere, w Umuryango AJPRODHO-Jijukirwa. Uyu ukaba umuryango utari uwa Leta wita ku burenganzira bwa muntu, ubujyanama, no guharanira iterambere ry abagore n urubyiruko. Umuhoza yavuze ko Perezida Kagame ari we wamubereye icyitegererezo bituma yiyumvamo na we kuba umuyobozi. Ati:  Ahora azirikana guteza imbere urubyiruko, kandi icyerekezo n ubuyobozi bwe ni byo bimaze guteza imbere u Rwanda.  Yongeyeho ati:  Kuba Perezida Kagame yaratinyuye urubyiruko bakemererwa kujya mu nzego zifata ibyemezo ndetse na bo bakagira uruhare mu guteza imbere igihugu, ni ibyo kwigiraho mu by ukuri.  Imishinga y Umuhoza nyuma yo gutorwa Mu migabo n imigambi ye ubwo yiyamamazaga nk umukandida Depite, ubu wamaze gutorwa, yavuze ko ashaka guteza imbere ibijyanye no guhanga ibishya hisunzwe ikoranabuhanga, no gufasha urubyiruko kwihangira imirimo. Yagize ati:  Harimo gufasha ibigo by imyuga n ubumenyi ngiro no guteza imbere urwego rw ikoranabuhanga mu mashuri, by umwihariko amasomo yo gukoresha robo, gukoresha ubwenge buhangano, n ay ubumenyi, ikoranabuhanga, ubwubatsi bugezweho, n imibare  Uyu Mudepite mushya uhagarariye urubyiruko ahamya ko izi gahunda zose ziteganyirijwe urubyiruko zigamije kurwubakamo ubushobozi bwo gutuma rubasha guhangana ku isoko ry umurimo, kugira umuco wo guhanga ibishya, no guhanga imirimo. Umuhoza yashimangiye ko urubyiruko rufite akamaro gakomeye mu kuzamura ubukungu, guteza imbere imibereho y abaturage, kwimakaza imiyoborere myiza ndetse no gutanga ubutabera. Umuhoza ati:  Kugira ngo dukomeze gusigasira imiyoborere myiza y igihugu cyacu, tugomba gushyira hamwe ngo dukomeze iterambere turwanya igishobora kurihungabanya, kandi ibyo bizafasha ababyiruka b ejo hazaza  Umuhoza kandi avuga ko afite intego yo gukomeza gushishikariza urubyiruko gukunda igihugu yaba ku baba mu Rwanda cyangwa hanze yarwo. Avuga ko intego yihaye yizeye kuzazigeraho, kubera ko urubyiruko rufite ubumenyi ndetse bafatanya mu gushyira mu bikorwa gahunda zo kwihutisha iterambere igihugu cyihaye. Ati:  Turi muri gahunda yo gushyigikira gahunda z igihugu zishingiye ku iganamigambi, kandi natwe badushyizemo ngo dutange umusanzu wacu mu iterambere.  Umuhoza yabwiye urubyiruko ko ibyo rukora ruzabishimirwa ari uko na rwo rugaragaje impinduka mu iterambere ndetse rukihatira gushakira umuti ibibazo bihari. Yavuze ko ibikorwa by urubyiruko bijyanye no guhanga ibishya, ndetse no gukomeza guhatana ari umusanzu ntagereranywa mu guteza imbere sosiyete, kandi agahamya ko ejo hazaza, hari iterambere ryiza kandi rigera kuri bose.
link1405: Abatuye mu Mirenge itandukanye yo mu Karere ka Ngoma, mu Burasirazuba bw u Rwanda, barashima Ikigo gikora ubworozi bwa kijyambere bw inkoko zitera amagi (Agribusiness Solution/ ABUSOL Ltd) cyabafashije gukura abana babo mu mirire mibi kikaboroza inkoko zitera amagi. Icyo kigo cyiyemeje gufasha Leta y u Rwanda guhangana n imirire mibi n igwingira binyuze mu gushishikariza abaturage kwita ku ifunguro ry amagi n inkoko mu buryo butanga umusaruro. Ku wa 14 Gashyantare 2024, ABUSOL yatangije ubukangurambaga bwo kurya amagi no korora inkoko kinyamwuga mu Karere ka Ngoma, ariko ibikorwa byayo bikomeje kwaguka mu gihugu hose. Abaturage batuye mu Mirenge ya Murama, Remera n ahandi mu Karere ka Ngoma, bishimiye korozwa inkoko ndetse begerezwa iguriro ry amagi (kiosk), bakaba bafite icyizere ko abana babo batazongera kuzahazwa n imirire mibi. Niyombaza Anne Marie wo mu Murenge wa Murama, ni umwe mu babyeyi bafite abana bari mu mirire mibi, wagize ati:  Mfite umwana ndera mbereye nyina wabo ariko twagerageje kumuha buri kimwe cyose biranga araremba aguma mu mirire mibi. Uyu mwana yamaze imyaka hafi ine atagenda, no gukambakamba bikanga, rero ubu nshimishijwe n uko ngiye korora inkoko kandi batwigishije akamaro k amagi nzajya nyamuha ndebe ko yagira ubuzima bwiza.  Maniragena Florence wo mu Murenge wa Remera, na we ati:  Izi nkoko zigiye gutuma nzajya mpa abana banjye amagi, bakava mu mirire mibi bakaba abana beza nk abandi. Ndashimira ubuyobozi bwa ABUSOL Ltd bwatwitayeho.  Musabyimana Jean Baptiste. Umuyobozi Mukuru w Ikigo ABUSOL Ltd cyorora inkoko zitera amagi kikanayagemura mu Rwanda ndetse no hanze yarwo, avuga ko kugeza ubu bamaze guhindura ubuzima bw imiryango irenga 100 bayiha ubufasha bukura abana mu mirire mibi. Ati:  Uyu munsi tworoje imiryango 15, buri mezi atatu tworoza hafi imiryango 10, ndumva tumaze guha imiryango irenga 100. Dufite imiryango itatu twishingiye iza gufata amagi buri munsi ahantu dukorera. Turasaba ababyeyi kumva akamaro ko kugaburira umwana amagi kuko bituma ubwonko bw umwana bukora neza.  Avuga ko amagi ari byo biribwa bikomoka ku matungo bihendutse kurusha ibindi, agasaba abantu guhindura imyumvire yo kwiyumvisha ko amagi ari ay abazungu. Kugeza ubu ABUSOL Ltd imaze gufungura amashami y ubucuruzi bw amagi mu bice bitandukanye by Igihugu, harimo ayo mu duce tugize Akarere ka Ngoma mu Mujyi n i Rukumberi. Mu Mujyi wa Kigali ayo mashami aboneka i Nyamirambo na Nyabugogo mu Karere ka Nyarugenge no ku Gisozi mu Karere ka Gasabo, mu Majyepfo ishami rikaba riri mu Karere ka Muhanga ndetse bagiye no gufungura i Karongi , Musanze na Rubavu. Biteganyijwe ko n andi mashami azafungurwa mu tundi Turere tw u Rwanda turimo Huye, Nyanza, Ngororero n ahandi. Ikindi ni uko ABUSOL LTD ikomeje gutegura uburyo bugezweho bwo kugemura amagi, aho umuntu azajya ayatumiza yamugeraho akishyura akoresheje ikoranabuhanga. Musabyimana Jean Batiste yongeyeho ko ABUSOL LTD yatangiranye abakozi batanu gusa ariko kugeza ubu bamaze gutanga akazi ku barenga ijana, kandi bigikomeza. Ati:  ABUSOL yatangiranye abakozi 5 ariko ubu igeze ku 150 barimo 120 bahoraho ndetse na 30 ba nyakabyizi, twafashije  aborozi  bari baracitse intege bagera kuri 60 kubisubiramo, ubu ni aborozi bakomeye kandi na bo bafite abakozi bahaye akazi.  Umuyobozi wungirije w Akarere ka Ngoma ushinzwe iterambere ry ubukungu Mapambano Nyiridandi Cyriaque, avuga ko igikorwa cya ABUSOL cyo koroza abaturage no kubakangurira kurya amagi cyuzuzanya n ubuyobozi bw Akarere kuko kizatuma gahunda yo kwihaza mu mirire igerwaho vuba kandi byoroshye. Ati:  Turasaba abaturage kubyaza aya mahirwe ABUSOL Ltd ibazaniye basobanukirwa ibyiza byo gukoresha amagi ku ifunguro ryabo rya buri munsi, kuko ubushakashatsi bwagaragaje ko umwana ufite ikibazo cy imiririre iyo agaburiwe amagi akira vuba akarushaho gukura mu bwonko.  Icyo gikorwa cy ubukangurambaga bwo kurya amagi cyabimburiwe no gusura ibiraro by inkoko za kijyambere byubatswe na ABUSOL kuri site ya Gahima mu Murenge wa Kibungo. Ibyo biraro byororewemo inkoko zisaga 10 000 aho abafatanyabikorwa mu bworozi bw inkoko barimo Orora Wihaze n abandi beretswe ibyiciro bitandukanye by imishwi y inkoko irererwamo mbere yo gukura ikagera ku kigero cy inkoko zibirwano zitegura gutera amagi. Amagi ya ABUSOL Ltd yujuje ubuziranenge Amagi ya ABUSOL yujuje uburemere buhagije, kuko apima amagarama hagati y amagarama 62-70, mu gihe amagi asanzwe aba yujuje amagarama 50. Musabyimana Jean Baptiste aboneraho gusaba Abanyarwanda ko icyabafasha kurinda abana igwingira, ari ugufata ibikomoka ku matungo birimo amagi cyane ko atuma ubwonko bwabo bukura neza. Aya magi apimwa buri cyumweru ngo harebwe ko nta kibazo afite, kandi mu Karere ka Ngoma aza ku isonga. Ikindi ni uko mu 2017 amagi y ABUSOL LTD  yitabiriye amarushanwa y amagi yujuje ubuziranenge mu Bwongereza ahiga ayandi. Ni mu gihe ABUSOL Ltd yatangiye gushyira itafari ryayo mu mwuga w ubworozi bw inkoko mu mwaka wa 2016, aho byari urugendo rukomeye kuko batangiranye inkoko ibihumbi 10 gusa. Uyu munsi bafite inkoko zisaga 100,000 zose zitera amagi n izindi 30,000 ziba zirerwa kugira ngo zisimbure izishaje cyangwa zihabwe abashaka korora ariko bahereye ku nkoko ziteguye gutera. ABUSOL LTD ishishikariza abantu bashaka kujya mu bworozi bw inkoko zitera amagi guhera ku nkoko ziteguye gutera kandi zarezwe neza aho guhera ku mushwi w umunsi umwe kuko aborozi benshi bahahombera. Ni yo mpamvu ABUSOL Ltd yatangije ubuvugizi bwo korora inkoko z ibirwano. Ikaba yiteguye guha ubishaka inkoko zarezwe neza kandi ziteguye gutera. Inkoko z ibirwano ntabwo ziba zikirwaragurika kandi zipfa ubusa byongeyeho ko zihita zitanga umusaruro mu gihe ufashwe umushwi w umunsi umwe utegereza amezi 6 yose atarabona umusaruro. Intego y ABUSOL Ltd ni uko umuntu wese wifuza ibirwano byiteguye gutera yajya abigezwaho byihuse bityo amagi akaboneka ari menshi mu Rwanda. Ni muri urwo rwego ikiraro kirererwamo izo nkoko kiri mu Karere ka Ngoma cyatanzweho arenga miliyoni 250 z amafaranga y u Rwanda harimo n ibikoresho. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Bwana Ndorimana Jean Claude, Umuyobozi Mukuru ushinzwe iterambere ry ubworozi muri Minisiteri y Ubuhinzi n Ubworozi (MINAGIRI) agaruka ku bworozi bw inkoko avuga ko buri wese akwiye kumenya akamaro ko kurya amagi by umwihariko abana ndetse n abagore batwite kandi bagasabwa ko inkoko batazororera kuzigurisha. Ati:  Abantu bakwiye korora neza inkoko, ntibazororere kuzigurisha ahubwo tubone amagi duhe imiryango yacu, amafaranga tuyatekereze nyuma. Turashishikariza cyane ababyeyi kujya bategurira abana babo ifunguro ririho igi. Kera abantu bavugaga ko amagi ari ay abazungu kuko batari bazi akamaro kayo. Byagaragaye ko amagi afite intungamubiri, turakangurira buri wese kurya amagi.  Yongeyeho ko ku bufatanye na Minisiteri y Ubuzima bifuza ko Umunyarwanda yabona igi nibura rimwe ku munsi. Imibare y umusaruro w amagi mu mwaka wa 2022 yari igeze kuri toni 8 600, mu gihe umwaka ushize wikubye kabiri ukagera kuri toni  ibihumbi 17,000. Kugeza ubu mu Rwanda umuntu arya hagati y amagi  10 na 13 ku mwaka, mu gihe mu Buyapani umuturage arya amagi 400 ku mwaka nk igihugu kiri imbere y ibindi bihugu mu kurya amagi menshi.
link1406: Hari abashobora kubyita amahirwe kuba 70% by abanyeshuri bize mu Ishuri Ryisumbuye ry Imyuga n ubumenyi ngiro rya Nyamata (Nyamata TSS) barabonye imirimo mu gihe abandi 30% bayihangiye ndetse bakayiha abandi, ariko byose bifitanye isano n uburezi bufite ireme butangirwa muri iryo shuri rimaze kuba ubukombe. Uretse ubuyobozi bubihamya, abanyeshuri biga muri Nyamata TSS bahamya ko ushoje amasomo muri iryo shuri kuba umushomeri biba bitakiri mu bimuranga kubera ubumenyi bwihariye bahabwa mu myuga n ubumenyi ngiro. Ubwo Imvaho Nshya yasuraga icyo kigo cy ishuri giherereye mu Murenge wa Nyamata mu Karere ka Bugesera mu Ntara y Iburasirazuba, yahakuye ubuhamya bwiza bw agaciro gakomeye ko kwiga imyuga n ubumenyi ngiro, by umwihariko mu kigo gishoboye nka Nyamata TSS. Ihirwe Ange Eloiyse wiga muri L5 mu Ishami ry ubudozi, avuga ko ari amahirwe kwiga amasomo y imyuga n ubumenyi ngiro kuko ngo nubwo akiri umunyeshuri, mu gihe cy ibiruhuko akorera amafaranga. Ati:  Mu rugo mfite imashini idoda, nibura mu biruhuko binini nagize amahirwe nkorera ibihumbi 30 . Ahamya ko abo biganye iyo bamubonye adoda bamuseka bakumva ko yakabaye yiga siyansi cyangwa n andi masomo y ubumenyi rusange kandi iyo akorera amafaranga muri bo hari ababa bibereye iwabo ntacyo bakora. Nigane Ingabire Kevine wiga mu Ishami ry ubukanishi bugezweho (Mechanical Production Technology) mu mwaka wa Gatandatu (Level 5), avuga ko u Rwanda rufite Politiki yo guteza imbere inganda, bityo kubona akazi bizamworohera kandi yizeye kwinjiza amafaranga menshi. Kwiga aya masomo si ibintu ababyeyi be bumvaga kuko bamubwiraga ko yigwa n abahungu gusa. Ati:  Bambwiraga ko biriya bintu ntabishobora kuko mfite utubaraga dukeya kandi ndi umukobwa. Ku bwanjye numvaga mbishaka, ndabibakundisha babonye ko ari ibintu byavamo amafaranga baravuga ngo ngaho genda utangire wige nawe uzakore . Ahamya ko amasomo yiga adasaba imbaraga ahubwo bisaba gukoresha umutwe kuko ibyo bakora bikorwa n imashini bidasaba imbaraga z umuntu. Ati:  Icya mbere ni mu mutwe, ikindi ni ubushake . Kugeza ubu Nigane afite ubushobozi bwo gukora icyuma gishya cyakwifashishwa mu gihe ikindi kitagikora (Spare Parts), intego ye ni ukuzaba injenyeri agakora ibyananiranye atanga n ibisubizo ku bibazo bikibangamiye iterambere ry u Rwanda. Murasanyi Kazimoto Edmond, Umuyobozi wa Nyamata Technical Secondary School (TSS), asobanura ko iri shuri ritanga umusaruro mwiza ku isoko ry umurimo mu Rwanda no ku rwego mpuzamahanga. Agaragaza ko amasomo y imyuga n ubumenyi ngiro kuri ubu yitabirwa cyane, ati:  Barayitabira cyane, ahubwo ubusabe bwabo hari igihe bwenda kuruta ubushobozi bw ikigo. Iyo barangije bahita babona akazi n utakabonye akazi gahoraho abona ibiraka bimuha amafaranga. Abandi batsinze ku manota yo hejuru, bahita bajya muri Kaminuza (IPRCs) . Yatanze urugero rw aho Umuyobozi w Akarere ka Bugesera, Mutabazi Richard, yamusabye kumushakira abana babiri bize gusudira, umwe muri bo agahita abona akazi muri Green Hills Academy. Abanyeshuri bize muri Nyamata TSS bakora hirya no hino mu dukiriro, by umwihariko mu Mujyi wa Kigali. Murasanyi akomeza agira ati:  Iyo tuvuye hano tugiye gushaka ibikoresho, hari ubwo ugera mu Gakiriro ugasanga abana bize hano barahari kandi biteje imbere . Nyamata TSS inatanga amasomo y amezi 6 hanyuma uyashoje agahabwa icyemezo (Certificate) gitangwa n Ikigo cy Igihugu Gishinzwe Guteza Imbere Amashuri y Imyuga n Ubumenyingiro (RTB). Iryo shuri rinagira isomo ryihariye rijyanye no kwihangira imirimo riza ryunganirana n amasomo y imyuga n ubumenyi ngiro afatwa nk igisubizo gikomeye mu kugabanya ubushomeri. Nyamata TSS itanga inyungu nyinshi ku bayituriye Murasanyi K. Edmond yabwiye Imvaho Nshya ko abaturiye Nyamata TSS hari byinshi bayungukiraho, kuko iyo hagize ukenera ikintu bakimukorera akishyura ku giciro gito ugereranyije n ahandi. Abanyeshuri biga ubwubatsi bagira uruhare mu gusana inzu z abakuze batishoboye, abiga gusudira bagakora ibyapa biranga Imidugudu igize Umurenge wa Nyamata. Ibi kandi bishimangirwa na Nkurikiyintwari Samuel uturiye iri shuri akaba anakorera imirimo y ubushabitsi hafi yaryo. Agira ati  Hari igihe kigera ukabona abanyeshuri ndetse n ubuyobozi bwa Nyamata TSS barimo gukora ibikorwa biteza imbere umuturage nko kubakira abatishoboye. Ikindi nk ibi bikoresho nkoresha muri Resitora nabiguriye mu kigo ku giciro gito kandi byakozwe n abanyeshuri. Navuga ko iri shuri ridufitiye akamaro kanini . Kugeza ubu muri Nyamata TSS kimwe n ahandi hose mu Rwanda, amashuri y imyuga n ubumenyi ngiro yigwamo n abana batsinze neza. Ubuyobozi buvuga ko iyo ababyeyi babonye umwana urangije muri Nyamata TSS akaba injenyeri bumva bibashimishije. Imitsindire myiza ituma Nyamata TSS yakira ubusabe bwinshi bw abashaka kuhiga Ku rundi ruhande, ubuyobozi bwa Nyamata TSS bugira ikibazo cy ubushobozi bwo kwakira abana kuko baza kwiga ari benshi. Mu mwaka wa Kane (Level 3) bafitemo abanyeshuri 272, mu wa gatanu (Level 4) bafitemo 455 mu gihe mu wa gatandatu (Level 5) bafitemo 351. Mu Mwaka wa 2021/2022 abanyeshuri 47 bose bigaga ikoranabuhanga (Electronics Services) baratsinze, uwagize amanota make yagize 37/60. Ni mu gihe abiga amashanyarazi 42, batanu muri bo bujuje 60/60, uwagize make agira 31/60. Abenshi mu bize ububaji, inganda z i Masoro zibasaba Nyamata TSS, ubu ni bamwe mu bakora mu nganda zikora matela. By umwihariko ubwo bumenyi bufite inkomoko kuko Nyamata TSS ifite inzobere yo muri Zimbabwe yigisha amasomo y ubudozi, n abandi barimu babigize umwuga Mulisa Gaston, wigiye muri Nyamata TSS akaba ahigisha, avuga ko yahigiye Ikoranabuhanga ryo gukora mudasobwa no kuyikoresha (Computer Electronics). Yagize amahirwe yo gukomereza amasomo muri Kaminuza yigisha Ikoranabuhanga (IT), akaba yumva mu myaka 5 iri imbere, ashaka kuzikorera ku giti cye. Ashishikariza urubyiruko kwiga amasomo y imyuga n ubumenyi ngiro kuko ari ho hazaza h u Rwanda rw ejo, agira ati:  Ni ukwishakamo ibisubizo kuko icya mbere hano urabanza ukahakura ubumenyi ndetse ukanahakura ubushobozi bwo kujya guhangana ku isoko ry umurimo . Umutoni Denyse, Umuyobozi ushinzwe imyitwarire y abanyeshuri, asobanura ko imyitwarire y abanyeshuri muri rusange ihagaze neza muri Nyamata TSS kandi ko bafatanya n ababyeyi gukurikirana imyitwarire y abanyeshuri. Nyamata TSS yatangiye mu mwaka wa 2003, itangirana abanyeshuri basaga 200.  Kugeza uyu munsi habarurwa abanyeshuri 1078 habariwemo n abakobwa 402 biga muri iri shuri. Ritangira, ryatangiranye icyiciro rusange cy amashuri yisumbuye (O Level), mu 2005 ritangira kwigisha imyuga n ubumenyi ngiro. Icyo gihe ryahereye ku mashami atatu ari yo ubwubatsi, ikoranabuhanga n amashanyarazi none uyu munsi  rifite amashami 10 nyuma yo guhuza ishami ryo gusudira n ubukanishi rusange bikitwa Ubukanishi buteye imbere (Manufacturing Technology). Gahunda ya Leta y u Rwanda ni uko mu mwaka wa 2024 nibura 60% by abarangiza amashuri baba barize amasomo y ubumenyi ngiro, mu rwego rwo kuvugurura iterambere ry ubukungu riyanye n icyerekezo rusange ku Isi. RTB iherutse gutangaza ko ibikorwa byo kongera amashuri y imyuga n ubumenyi ngiro bizakorwa mu ngengo y imari yatangiye gukoreshwa muri Nyakanga 2023. Ni mu gihe Guverinoma y u Rwanda yihaye gahunda y uko mu mwaka wa 2024 Imirenge yose yo mu gihugu izaba ifite nibura ishuri rimwe ry imyuga n ubumenyi ngiro. Ayo mashuri azaba yakira 60% by abanyeshuri barangije Icyiciro Rusange ugereranyije na 31.9% bayigamo uyu munsi. RTB igaragaza ko 86% by abarangiza amasomo mu mashuri y imyuga n ubumenyi ngiro babona akazi nibura nyuma y amezi atandatu barangije amasomo. Abiga aya masomo kandi barimo ingero nyinshi z abihangiye imirimo bakayiha n abandi, mu gihe Leta y u Rwanda yihaye intego ko imirimo mishya miliyoni 1.5 igomba kuba yarahanzwe kugeza muri 2024. Amafoto: KAYITARE J.Paul
link1407: Ubuyobozi bwa Kaminuza y u Rwanda (UR) bwahishuye ko bwashoye agera kuri miliyari 5 z amafaranga y u Rwanda avuye kuri miliyoni 700, mu rwego rwo kuzamura ireme ry ubushakashatsi bukorwa n abanyeshuri b iyi Kaminuza. Byagarutsweho ku wa Gatatu tariki ya 8 Ugushyingo 2023, ubwo hatangizwaga Icyumweru cyahariwe guhanga udushya (UR Innovation Week) hamurikwa imishinga ya bamwe mu banyeshuri bo muri iyi kaminuza mu nzego zitandukanye zirimo ubuvuzi, ikoranabuhanga n izindi. Ni igikorwa cyateguwe na Kaminuza y u Rwanda binyuze mu Kigo Nyafurika cy Icyitegererezo cyigisha ibijyanye n ingufu (African Centre of Excellence in Energy for Sustainable Development, ACEESD) ndetse n Ikigo gifasha mu guhanga udushya (Grid Innovation and Incubation Hub) byombi bikorera muri Kaminuza y u Rwanda mu Ishami ry Ubumenyi n Ikoranabuhanga. Ibi biganiro byahuje abashakashatsi, mu nzego zitandukanye, abanyeshuri bafite ibitekerezo byavamo udushya, abikorera, ibigo bifasha mu ihangwa ry udushya hagamije kurebera hamwe amahirwe, ibibazo bikibangamiye iterambere ry ihangwa ry udushya mu Rwanda no muri Afurika muri rusange. Dr. Ndikumana Rymond, Umuyobozi wungirije wa Kaminuza y u Rwanda ushinzwe igenamigambi n imiyoborere, yagaragaje ko iyi Kaminuza irimo gushyira imbaraga mu kuzamura ireme ry ubushakashatsi bukorwa n abanyeshuri kugira ngo butange umusanzu mu gukemura ibibazo biri muri sosiete nyarwanda. Yagize ati:  Ubushakashatsi muri Kaminuza bukorwa muri siyansi na tekinologi, ubuhinzi, ubuganga, imyigire, n ibijyanye n ubukungu, mu myaka yashize bwariyongereye bifatika mu bice byose kandi dukora ubushakashatsi ku bibazo by Igihugu nko muri COVID-19 twagize uruhare rufatika, twakoze ku ndwara zifata ibihingwa n amatungo . Uyu muyobozi kandi ahamya ko Kaminuza y u Rwanda ubu yihaye intego yo guhindura imikorere y ubushakashatsi bukava mu bitabo bugashyirwa mu ngiro, aho yashoyemo ari hagati ya miliyari 2 kugera kuri miliyari 5 z amafaranga y u Rwanda. Ati:  Ubu ngubu dufatanyije n abaterankunga batandukanye twashyizemo miliyari ziri hagati y ebyiri n eshanu, azakora ibikorwa bitandukanye by imishinga y abanyeshuri. Hari abari gukora ibiryo by amatungo bidahenze cyane, abari gukora  solar  turebe uko twabigeza ku muturage ku giciro gitoya dute, ya myanda turimo kureba uko yabyazwa umusaruro ikavanwamo ibicanwa kuko hari benshi bagikoresha amakara, urumva turagenda dukora natwe twerekana ibyo dukora, ubu rero turashaka ko twongera umwanya tugahindura imyigishirize yacu ni ho tuzabasha gutanga umusaruro n ibisubizo bifatika.  Ni ibikorwa byo guteza imbere ubushakashatsi bw abanyeshuri ba Kaminuza y u Rwanda ifatanya na Banki y Abaturage y u Rwanda (BPR) ari na yo ihemba abahize abandi mu guhanga udushya. Patience Umutesi, Umuyobozi Mukuru wa Banki y Abaturage y u Rwanda (BPR), ashimangira ko iyo banki yiyemeje gutera inkunga imishinga y abanyeshuri kugira ngo bibafashe mu iterambere. Ati:  Ubwa mbere uwatsinze twamuhembye miliyoni eshanu kugira ngo igitekerezo cye abashe kugikuza, yakoze ikoranabuhanga ryibyaza ingufu imirasire y izuba (Solar) kugira ngo ajye acanira abaturage, ubu ni ubwa kabiri kandi na bwo uwatsinze twamugeneye igihembo cya miliyoni eshanu z amafaranga y u Rwanda.  Dushimimana Jean Marie Julien wize muri Kaminuza y u Rwanda, avuga ko nyuma yo gukora umushinga w ikoranabuhanga rikoresha umuriro w amashanyarazi yo ku muyoboro munini akoreshwa abangikanyijwe n abakoresha iz izuba avuga ko gufatanya na Kaminuza byamufashije gukuza umushinga we ndetse n amafaranga yahawe na BPR azamufasha gukomeza gukemura ikibazo cy abaturage badafite umuriro w amashanyarazi. Dushimimana avuga ko gahunda y uyu mushinga we ari uko azashyigikira Leta mu kugera ku ntego y uko muri 2024 buri rugo ruzaba rufite umuriro w amashanyarazi. Ati:  Twakoze icyuma gifasha mu gihe umuriro uturuka ku zuba wawubura wenda nka nijoro ugakoresha uwa REG, ubu twarebye abakoresha umuriro uturuka ku zuba bakoresha nibura 97% undi bagakoresha undi muriro usanzwe wa REG.  Iyi sisitemu yacu twagerageje uburyo tumanura ibiciro, ubu ingufu bari kubona ku zihenze twebwe twerekanye ukuntu zihendutse kandi koko ibiciro biragabanyuka, kuri kilowati imwe tuyitanga ku bihumbi 30 y u Rwanda  kugira ngo umuntu akenere sesitemu yo guteka na firigo bisaba miliyoni 1 n ibihumbi 800 mu gihe ukenera gukoresha umuriro usanzwe utarengeje amatara arindwi yishyura ibihumbi 350 . Pascal Gatabazi, Umujyanama mu bya tekeniki muri Minisiteri y Uburezi, akaba yari ahagarariye Minisitiri w Uburezi, avuga ko innovation week  icyumweru cyo kumurika udushya  ari urubuga rw aho abanyeshuri bagaragaza ubushakashatsi bakora  ati:  Ni urubuga bikaba n amahirwe yo gushyira ahagaragara ibyo bakora bifite uruhare mu guhindura sosiyete nyarwanda, no guteza imbere ireme ry uburezi ariko by umwihariko bikabaha n amahirwe yo gufatanya n izindi Kaminuza Mpuzamahanga . Kaminuza y u Rwanda ivuga ko hari indi mishinga 20 y abanyeshuri igiye gukomeza kwagura kandi buri mezi atandatu ikazajya ikora icyumweru cyahariwe udushya hamurikwa ubushakashatsi bw abanyeshuri (UR Innovation Week), igahamya ko iyi ari imikorere mishya y ubushakashatsi izahoraho. ZIGAMA THEONESTE
link1408: Karame Rwanda Ltd ni sosiyete ikora imirimo y ubwubatsi bw imihanda mu Mujyi wa Kigali ndetse no hirya no hino mu Rwanda, yatangiye mu 2006, amahitamo yayo akaba ashingiye ku gukunda igihugu nk uko Umuyobozi Mukuru wayo, Munyakazi Sadate yabitangaje. Ibisobanuro by izina ry iyi sosiyete y ubwubatsi, ni ukwifuriza u Rwanda uburame kandi ko ruguhamagaye warwitaba. Ubwo Munyakazi watangije Karame Rwanda yendaga kuzuza imyaka 25, ubuzima bwe bw ubucuruzi yiteguraga kujyamo, yumvise izina ryiza yabuha ari uko yakwitaba u Rwanda cyangwa akarwifuriza kurama. Karame Rwanda ni sosiyete ifite ibikorwa binyuranye, ikorana n Umujyi wa Kigali nko kubaka imihanda no kuyitaho mu gihe yangiritse, kubaka amateme, kuyobora amazi ndetse no kubaka ibiraro. Iyi sosiyete igira gahunda zo kwirinda ibiza, aho basukura ruhurura kuko iyo zisibye zikazamo ibitaka ari byo bituma amazi ashobora kureka cyangwa akaba yanateza imyuzure. Mu kiganiro Imvaho Nshya yagiranye na Munyakazi, yagize ati:  Tubyitaho bigatuma amazi ahora aca mu nzira yagenewe, bikarinda ibiza. N ahabaye ibiza dufitanye amasezerano n Umujyi wa Kigali ko twihutira kuhasana kugira ngo abaturage batajya mu kaga . Ibi ni bimwe mu bikorwa Karame Rwanda Ltd irimo gukora muri iyi minsi hakiyongeraho kubaka imihanda hirya no hino mu makaritsiye, cyane cyane ku bufatanye n Umujyi wa Kigali n abaturage. Munyakazi yahamirije Imvaho Nshya ko muri Kibagabaga hubatswe site zigera kuri eshatu. Hari site ifite uduhanda turindwi, ifite uduhanda nka tubiri n indi ifitemo agahanda kamwe. Ati:  Ku Kacyiru naho hari amasite abiri, Bumbogo, Gasogi n ahandi. Aho hose ni ibikorwa dukora ku bufatanye bw Umujyi wa Kigali n abaturage . Bahisemo imirimo y ubwubatsi hashingiwe ku isoko uko ryari rihagaze, basanga ari ho bajyamo neza mu kuyobora ishoramari ryabo kugira ngo na bo biteze imbere. Yagize ati:  Ibikorwa by ubwubatsi ni ibikorwa bihoraho Afurika ikeneye n Igihugu cyacu by umwihariko, twumvaga ari igice twagiriramo ubunararibonye kugira ngo twiteze imbere nka sosiyete ariko tunateze imbere Igihugu . Impamvu bahisemo gukoresha urubyiruko Ubuyobozi bwa Karame Rwanda Ltd busobanura ko kwita ku rubyiruko ari ukwita ku hazaza h Igihugu kuko ni rwo mizero y ejo heza kandi akaba ari no kuruha amahirwe yo kugira ngo rugire ubunararibonye no kugira umusanzu rutanga mu kubaka Igihugu ruhereye ku kwiyubaka rwo ubwabo. Munyakazi akomeza agira ati:  Ntabwo twanga n abakuze ariko tubona yuko iyo umuntu afashe urubyiruko hari ikintu kinini cyane aba afashije Igihugu. Ku bagore ho ni umwihariko kubera ko batagiye bagaragara mu mirimo y ubwubatsi, ni yo mpamvu twahisemo ko uzajya abikenera tuzajya tumufasha kandi biradushimisha kubona bashiki bacu baritinyutse bakumva yuko hari imirimo na bo bashobora gukora . Icyerekezo cya Karame Rwanda, Munyakazi avuga ko Iterambere ry Umujyi wa Kigali n iterambere ry igihugu rigaragarira buri wese, aho mu 1994 ubwo Jenoside yakorewe Abatutsi yahagarikwaga n ingabo zari iza RPF wasangaga igihugu kidafite ibikorwa remezo. Agaragaza ko kuri ubu hari imihanda minini irimo kubakwa ariko ngo iyo winjiye muri karitse usanga hakiri imihanda y icyondo, hari ivumbi no kuba hakigaragara imihanda idatunganye akaba ari yo mpamvu habayeho ubufatanye hagati y Umujyi wa Kigali n abaturage. Ubuyobozi bwa Karame Rwanda bugira buti:  Ubwo bufatanye rero buduha yuko mu cyerekezo cyacu twifuza ko bizagera umwaka utaha nibura ibilometero bitari munsi y ijana (Km 100) byaba bitunganyije ku buryo abaturage baba bafite imihanda itunganyije . Imyumvire y umuturage isigaye iteye imbere. Ibi Munyakazi abishingira ku kuba ngo umuturage asigaye yumva neza kugira uruhare mu bimukorerwa icyo bivuze. Ati:  Iki ni ikimenyetso cyiza cy igihugu kirimo gutera imbere kandi kirimo kwiyubaka, haba mu bumwe, mu iterambere ndetse no mu guteza imbere igihugu cyacu mu bijyanye n imyumvire y abenegihugu. Umuturage asigaye yumva agomba kugira uruhare mu bimukorerwa birumvikana ko ahita agira uruhare mu kurinda ibyo yagezeho . Uko Karame Rwanda yakiriye igisubizo Perezida Kagame aherutse guha Abanyarwanda Munyakazi Sadate yabwiye Imvaho Nshya ko nk abikorera bo ari ugukomeza (Continuit ) ibyiza igihugu kigeraho n iterambere ryacyo. Avuga ko Igihugu giha amahirwe angana abaturage bacyo kandi bakangana n imbere y amategeko n Igihugu. Atanga urugero rw aho kera wasangaga umuntu atamenya aho akazi ka Leta gatangirwa cyane ko ngo Leta ari we Mukoresha munini muri iki gihugu. Ubu ngo bazi aho ako kazi gatangirwa, habaho ipiganwa, umuntu agatsindira isoko akarikora yanarirangiza akishyurwa. Yagize ati:  Nk uwikorera, gukorera mu gihugu kimeze gutyo cyangwa kuvuka k ubucuruzi bwanjye bukavukira mu gihugu kiri kuri gahunda gutyo, Umuyobozi wabikoze mba numva yuko kutubwira ngo aziyamamaza umwaka utaha, twe tuba twumva dusubijwe ubwiza n ubundi turimo. Dusubizwa gutera imbere kw Igihugu ndetse no gukomeza kugira icyizere cy umutekano nk urutirigongo rw iri terambere dufite. Navuga yuko njye nk uwikorera ari ikintu cyiza kandi cyanshimishije kubona Nyakubahwa Perezida wa Repubulika y u Rwanda, Paul Kagame, watugejeje kuri byinshi aduha amahirwe yo kuzongera kutwemerera kutuyobora umwaka utaha, kuko gutsinda amatora byo rwose Insha Allah njye mbona ko byoroshye cyane, kubigeraho byo ni uruca bana .
link1409: Sosiyete ikora ubucuruzi bwo gutega ku mikino n indi mikino y amahirwe izwi nka  Premier Bet , yashimye abakiliya bayo yagura ishami rya Gikondo-MAGERWA, mu rwego rwo kwagura no kunogereza serivisi abayigana. Aganira n Imvaho Nshya Edouard Seillier, impuguke mu kunoza ibicuruzwa bya Premier Bet (Product Specialist), yavuze ko iki gikorwa kibaye ho mu rwego rwo gushimira abakiliya bayo, no kubereka  ko ubusabe bwabo ari ingenzi kuko kubaho kwayo ari kubera umukiliya. Ati:  Umukiliya wacu ni we mufatanyabikorwa wa mbere mu Rwanda, igihembo twamugeneye cyangwa twabahaye cyari ukwagura iri shami ryacu rya Gikondo-MAGERWA, aho twarikuye kuri metero kare 10 tukazigeza kuri metero kare 100, bagaragaje ko aha hantu ari hato duhitamo kubaha igihembo cyo ku hagura.  Yongeyeho ko ari iby agaciro kuba Premier Bet yongereye ingano y iri duka rya Magerwa, kuko ryari rifunganye ndetse abarigana ntibabashe kubona serivisi zinoze, avuga ko muri Premier Bet bita cyane ku cyo umukiliya akeneye kuruta icyo bo bifuza. Yashimangiye ko abifuza kubagana imiryango ikinguye, kandi bazahasanga serivisi nziza mu bijyane n imikino y intego mu Rwanda utasanga ahandi. Patrick Kaka ushinzwe ubucuruzi n iyamamazabikorwa (Head of Sales & Marketing) muri Premier Bet, yavuze ko iki gikorwa kiri muri bimwe by ingenzi mu kwagura no kunoza imikorere kugira ngo ababagana barusheho guhabwa serivisi uko babyifuza. Ati:  Muri Premier Bet umukiliya ni umwami, mu minsi ishize twahembye umufatanyabikorwa mwiza, ariko ubu hari hagezweho umukiliya twabikoze mu rwego rwo gukurikiza ubusabe bw abatugana, kuko hano MAGERWA dufite umubare munini w abatugana kuruta aho twakoreraga, ni yo mpamvu twabahaye impano yo kwagura hano kugira ngo umukiliya arusheho kugira ubwisanzure.  Iri shami rya MAGERWA ririmo amateleviziyo 12, arimo imikino yo gutega itandukanye, ku buryo buri mukiliya yashyizwe igorora bitewe n icyiciro ashaka kugeragerezamo amahirwe, ndetse na za mudasobwa 10 zizajya zibafasha guhabwa serivisi nziza zinoze kandi ku gihe. Yongeyeho ko ibi bikorwa bizakomeza gukorwa mu gihugu hose, mu rwego rwo kurushaho gukomeza kunoza serivisi ku babagana ndetse no kuborohereza gutega ku mikino. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita Imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Kaka Patrick yasobanuye ko by umwihariko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Kandi  nka  Premier Bet twifurije abakiliya bacu kuzagira Noheli nziza  n umwaka mushya muhire wa 2023 !
link1410: Ngiruwonsanga Melchior ni we mufatanyabikorwa w Ikigo Premier Bet gicuruza imikino y amahirwe mu Rwanda, washyikirijwe iduka (shop) rishya nk igihembo cy ubudakemwa yagaragaje mu kugeza serivisi nziza ku bakiliya muri uyu mwaka wa 2022. Ni igihembo ngarukamwaka gitangiranye n uyu mwaka kikazajya gihabwa umufatanyabikorwa w indashyikirwa wa Premier Bet (Express of the Year) mu gucuruza neza, ahagarariye Premier Bet neza ndetse no gukurikiza amabwiriza n ibindi bikorwa by iki kigo kimaze kuba ubukombe mu Rwanda. Ngiruwonsanga Melchior ni umwe muri abo bafatanyabikorwa bishimira ko kuba bakorana n iki kigo cyabahinduriye ubuzima, kikabuhindurira abo mu muryango ndetse n abo bahaye akazi. Uyu mufatanyabikorwa yari asanzwe afite amaduka ya Premier Bet arindwi mu bice bitandukanye by Igihugu harimo amaduka atatu mu Mujyi wa Kigali nk iriherereye i Nyabisindu mu Karere ka Gasabo, iriherereye i Karama mu Karere ka Nyarugenge ndetse n iribarizwa Kicukiro Centre mu Karere ka Kicukiro. Yiyongeraho andi yo mu ntara arimo iryo mu Karere ka Gatsibo, Huye, Ngororero na Rubavu, akaba yishimira irindi duka yahawe na Premier Bet riherereye ahitwa kwa Mushimire, Akarere ka Gasabo mu Mujyi wa Kigali. Mu kiganiro n Imvaho Nshya, Ngiruwonsanga Melchior yagize ati:  Nishimira kuba nkorana na Premier Bet kuko hari byinshi yangejejeho. Yampinduriye ubuzima, ibuhindurira umuryango wanjye n abo nagiye mpa akazi.  Yakomeje ashimira Premier Bet, ati:  Premier Bet ndayishimira cyane. Mu by ukuri ni by igiciro kubona ibigo by abanyamahanga biza mu Gihugu bikabasha guha amahirwe n abenegihugu bakabasha gukora bakagira byo binjiza bakunguka. Ibyo bituma n abenegihugu bagira umusaruro bakura muri izo kompanyi bigatuma n abaturage bayiyumvamo.  Yashimiye kandi na Leta y u Rwanda ireshya abashoramari b umumaro baha amahirwe Abanyarwanda bakabasha kubona icyo gukora, ati:  Mu by ukuri turashimira Leta y u Rwanda ihora buri gihe ishaka abantu baza gushora imari muri iki gihugu kugira ngo abenegihugu babashe kubaho neza.  Edouard Seillier, impuguke mu kunoza ibicuruzwa bya Premier Bet (Product Specialist), yavuze ko intego ya  Express of the Year  ari iyo guhemba umufatanyabikorwa w indashyikirwa mu Rwanda, mu birebana no gucuruza neza no gukorana neza n andi maduka. Ati:  Ubu ni iby agaciro kuri Premier Bet kuba yatanze iri duka rishya rizajya ryerekanirwamo imikino yose. Buri muntu wese ashobora kuba umufatanyabikorwa wa Premier Bet, twemerera buri wese ufite iseta nziza yo gukoreramo, ufite ibitekerezo bizima kandi bijyanye n igihe. Kugira ngo ufungure iduka, icyo dukora ni uko Premier Bet itanga uruhushya maze umufatanyabikorwa agakora ubucuruzi bwe mu mutuzo.  Yashishikarije abifuza kuba abafatanyabikorwa kubagana bakabona ibisobanuro biruseho bijyanye n ubufatanye yifuza kugirana n ikigo ubwo ari bwo. Patrick Kaka ushinzwe ubucuruzi n iyamamazabikorwa (marketing) muri Premier Bet, yahishuye ko ibihembo bya  Express of The Year  bizajya bitangwa buri mwaka uhereye muri uyu mwaka. Yavuze kandi ko kugeza ubu Premier Bet imaze kugira amaduka arenga 100 mu gihugu hose, aho abakiliya bayagana baba bafatwa nk abami kuko bitabwaho mbere y ibindi byose, kandi n ibihembo batsindira bakabigezwaho mu kanya nk ako guhumbya, haba ku manywa cyangwa nijoro. Kugeza ubu muri Premier Bet habarizwa serivisi zo gukina no gutega z ubwoko butandatu, harimo  iyitwa Spin and Win, VHR Ifarashi,  harimo 5/90 bita imibare mu Kinyarwanda, gutega ku mupira w amaguru (Sports Bets), ndetse n iyo bita self-service ikorerwa kuri mudasobwa. Serivisi yo gukinira kuri mudasobwa ngendanwa irategurirwa gukwirakwizwa mu Gihugu hose kugira ngo abakiliya ba Premier Bet barusheho gutsindira amafaranga menshi ari ko banabona inyungu zo gukoresha ikoranabuhanga. Yasobanuye ko by umwiharko muri iyi minsi isoza umwaka wa 2022, hari amahirwe menshi yo gutsindira ibihembo byo ku rwego ruhanitse mu gufasha abakiliya ba Premier Bet gusoza umwaka neza no kuryoherwa n iminsi mikuru ya Noheli n Ubunani (Intangiriro z umwaka wa 2023). Niba ushaka kuba umufatanyabikorwa wa Premier Bet ugafungura Express Shop yawe wahamagara kuri iyi numero: 078524666 cyangwa ukatwandikira kuri:express@premierbet.com
link1411: Mu myaka igera kuri 30 ishize, Ibitaro bya Kabgayi bivura amaso bimaze kwakira no guha serivisi ababarirwa hagati ya miliyoni imwe n igice na miliyoni ebyiri, ugereranyije n abantu bagera kuri 200 byakira buri munsi. Nkurikiyinka Leonard w imyaka 68 y amavuko utuye mu Murenge wa Ruhango, Akarere ka Ruhango, ni umwe muri iyo mbaga y abahawe serivisi zamunyuze, kuri ubu akaba yishimira ko yatandukanye n akaga ko guhuma kari kamwugarije. Mu masaha ashyira saa sita, Nkurikiyinka yicaye ku ntebe hamwe na bagenzi be benshi barimo abazindutse mu museke, buri wese ategereje ko izina rye rigerwaho. Yumvise nomero yatoye akigera ku bitaro mu ndangururamajwi amenya ko ari we ugezweho, ahita yerekeza ku muganga w amaso. Akihagera yasobanuye uburyo inshuro ebyiri amaze kuza kwa muganga zahinduye byinshi kuko ari gusezera ubuhumyi yabonaga bumwugarije, kuri ubu asigaye areba neza nubwo ikibazo asigaranye ari ukutabasha gusoma inyuguti nto. Muganga w amaso yaramusuzumye amwandikira guhabwa indorerwamo z amaso, asohokana icyizere cy uko agiye guca ukubiri no kugira ingorane mu gusoma. Mu kiganiro yagiranye n Imvaho Nshya, Nkurikiyinka yagarutse ku nzira y umusaraba yanyuzemo ubwo yabonaga kurora neza bimuca mu myanya y intoki. Ati:  Nagiraga ikibazo cy uduhwa twazaga mu maso mu gitondo nkarira, nareba umuntu uri imbere yanjye gato simenye uwo ari we. Mu nshuro ebyiri naje kwivuza hari ikintu cyahindutse; nari mfite ibintu by ibihu mu maso byagiye bigabanyuka, umuntu araturuka hariya nkamumenya. Ikibazo nari nsigaranye ni icyo kutareba mu bitabo neza, na bwo bankoreye ibizamini banyandikira indorerwamo z amaso.  Nkurikiyinka ashimira abaganga b Ibitaro bya Kabgayi bivura amaso ubunyamwuga bagaragaza bita ku barwayi, agashishikariza abantu bose kujya bihutira kwa muganga mu gihe bumvise mu jisho hari ikibazo kuko abaganga bemeza ko nta nsimburajisho iraboneka. Ati:  Ni ukuri abaganga bita ku barwayi b amaso ndabashimira kuko batanga serivisi nziza, n ukihagera bwa mbere rwose ntibamurindagiza barakuyobora bakakurangira aho ujya kwaka imiti. Abafite ubwoba ko kubaga bibabaza nabamara impungenge ko bagutera ikinya mu jisho, ntumenya uko byagenze. Abantu benshi bagira ubwoba ngo kubaga birababaza, nta kintu bibabazaho rwose bagomba kuza kwa muganga bakisuzumisha iyo basanze ari ngombwa barabavura.  Mutumyinka Jacqueline utuye mu Murenge wa Byimana mu Karere ka Ruhango, na we yishimira ko inshuro ya mbere yageze ku Bitaro bya Kabgayi bivura amaso yahaboneye serivisi nziza bituma atahana icyizere cyo gukira vuba. Yagize ati:  Numvaga ndwaye amaso, andya, hakaba ubwo ntabasha kureba nkumva n umutwe urandya nyine mpitamo kuza kwivuza; usibye ko nabyumvaga gusa ni bwo bwa mbere nari nje ntabwo nari mbizi ko ndwaye.  Akomeza avuga ko ubuhumyi ari ikintu gikomeye cyane, kuko butuma umuntu yibagirwa Isi yari azi agasigara ayishushanya mu mutwe we gusa. Ati:  Se ubwo iyo utareba uragira ngo ibindi byose ntibiba bipfuye? Ntabwo wabasha kwigira mu kazi bisanzwe, ntacyo wabasha gukora nyine, iyo utarora uba ukeneye umuntu ukurandata  Dr. Livin Uwemeye, Umuganga w inzobere mu Bitaro bya Kabgayi bivura amaso, yavuze ko nubwo umubare munini w Abanyarwanda bumva neza agaciro k ubuvuzi bw amaso, hari benshi baza kwa muganga bakererewe kandi ijisho riri mu bice by umubiri bitihangana igihe kinini. Yavuze ko uko umuntu akererwa bituma n amahirwe yo kongera kubona neza agenda agabanyuka, ati:  Nkaba nsaba rero ababyeyi ndetse n abantu bakuru muri rusange, ko igihe umuntu agize ikibazo agomba kwihutira kugana ubuvuzi bw amaso bumwegereye kuva ku kigo nderabuzima kugera ku bitaro. Ijisho ni urugingo rutoya ariko rutihangana, iyo rero umuntu agize ikibazo agashyiramo ibyatsi cyangwa akigurira imiti, ashobora kwangiza byinshi kurusha uko byari bimeze.  Yahishuye ko uretse indwara z amaso zishobora gutuma umuntu ahuma, hari n izishobora gutuma atakaza ubuzima igihe yaba ativurije igihe, harimo nka kanseri y amaso n izindi ndwara zigaragarira mu maso ariko zifite ibindi bice by umubiri zafashe, ndetse n impanuka za hato na hato. Amateka na serivisi zitangirwa mu Bitaro bya Kabgayi bivura amaso Ibitaro bya Kabgayi bivura amaso ni ishami ry Ibitaro Bikuru bya Kabgayi ryatangiye mu mwaka wa 1993, rishinzwe na Diyosezi ya Kabgayi ku bufatanye n Umuryango wa Gikirisitu CBM. Byatangiye bifite inshingano yo gufasha no kuvura abaturage benshi mu Rwanda bari bafite ikibazo cy amaso ariko batabonaga uko bivuza. Dr. Theophile Tuyisabe, inzobere mu buvuzi bw amaso akaba n Umuyobozi w Ibitaro bya Kabgayi bivura amaso, avuga ko yari serivisi nshyashya kandi ikenewe cyane mu Bitaro bya Kabgayi biri ku rwego rw Akarere. Iyo serivisi yavuye ku rwego rw Akarere igera ku rwego rw Igihugu bita urwa gatatu (Referral Hospital) guhera mu mwaka wa 2012. Nubwo ari ishami ry Ibitaro bya Kabgayi, rifite urwego rwihariye (centre sp cialis ) mu buvuzi bw amaso, ari na yo mpamvu rifite uburenganzira n ubushobozi bwo kwakira abarwayi baturutse mu Turere twose tw Igihugu boherejwe ngo babone serivisi zisumbuyeho. Dr. Tuyisabe yavuze ko batanga serivisi zitandukanye zirimo gusuzuma amaso bisanzwe, aho umuntu wese urwaye ndetse n ushaka kwisuzumisha bitabwaho uko bikwiye. Gusuzuma ni serivisi yiyongeraho gutanga indorerwamo z amaso (Lunettes) zihabwa umuntu wese bigaragaye ko ari ngombwa kuzihabwa, yaba akiri muto cyangwa ari mukuru. Dr. Tuyisabe ati:  Hanyuma kuri ibyo hiyongeraho serivisi zo kubaga amaso. Iyo serivisi yo kubaga amaso ni umwihariko wa Kabgayi kuko turagerageza tugashaka abaganga b inzobere kandi bameze neza ku rwego rw Igihugu, ku buryo baba batanga serivisi zifatika. Ni yo mpamvu uyu munsi ushobora kuza ugasanga hagati y abantu 20 na 30 barabazwe ku munsi wagereranya n abantu nka 150 baza kwisuzumisha kuri uwo munsi ugasanga ko ari umubare ufatika kandi ukeneye koko abantu b inzobere babishoboye.  Indi serivisi y umwihariko ku Bitaro bya Kabgayi mu buvuzi bw amaso mu Rwanda ni iyitwa  low vision  cyangwa  basse vision  igarurira umuntu ubushobozi bwo kubona neza mu gihe ubundi buvuzi bwose butakunze. Dr. Tuyisabe yakomeje agira ati:  Hari udukoresho dufite dushobora kongerera inyuguti ubunini. Wa muntu wabonaga gakeya, akaba ashobora gusoma nka Bibiliya, ubutumwa buje muri telefoni n ibindi.  Hakurikiraho urwego rw ibizamini bikorerwa amaso akeneye ibipimo birenze ibisanzwe. Ibitaro bya Kabgayi bifite imashini zo ku rwego rwo hejuru zipima ijisho mu buryo bwimbitse, hamenyekana serivisi ya nyayo ijisho ryari ryananiranye rikwiriye guhabwa. Ikindi kintu cyihariye ku Bitaro bya Kabgayi bivura amaso ni uko umuntu mukuru yivuriza ukwe n abana bakivuriza ukwabo. Ibyo ngo byakorewe kurushaho kunoza serivisi zihabwa buri wese mu cyiciro cye, by umwihariko abana bakabona amahirwe yo kuvurwa bishimiye gukina no kuganira na bagenzi babo ari na ko barindwa kuba bakwandurira izindi ndwara mu kavuyo k abantu benshi.
link1412: Kuva taliki 25 kugeza ku ya 26 Kanama 2022, Ihuriro rya 5 ku bufatanye n itangazamakuru ry u Bushinwa n Afurika ryabereye i Beijing mu Bushinwa mu buryo bwa interineti (Iyakure) . Iri huriro ryari rifite insanganyamatsiko igira iti  Icyerekezo gishya, Iterambere rishya n Ubufatanye bushya.  Iri huriro ryateguwe n ubuyobozi bukuru bwa Radiyo na Televiziyo by u Bushinwa, Guverinoma y abaturage ya Beijing hamwe n Umuryango Nyafurika w itangazamakuru. Intumwa zirenga 240 zaturutse mu nzego zitandukanye za Leta, mu bigo by itangazamakuru rishinzwe gutunganya amajwi n amashusho, Abadiporomate intumwa zabo baturutse mu Bushinwa n abagize Komisiyo y umuryango w ubumwe bw Afurika yita ku Itangazamakuru igizwe n ibihugu 42 bitabiriye ihuriro. Perezida w u Bushinwa, Xi Jinping na Perezida wa Senegal, Macky Sall ari nawe uyoboye Umuryango w Ibihugu by Afurika Yunze Ubumwe ubu (African Union ) bohereje ubutumwa bw ishimwe muri iri huriro, aho baganiriye cyane ku ruhare rwiza rw iryo huriro mu guteza imbere ibiganiro n ubufatanye hagati y itangazamakuru ry u Bushinwa n Itangazamakuru ry  Afurika, guteza imbere imyigire hagati y imico no gushimangira ingamba nyazo z ubufatanye hagati y Ubushinwa na Afurika. Ubu butumwa bwo kongera imbaraga nshya mu bufatanye bw itangazamakuru ry u Bushinwa n iry Afurika mu bihe biri imbere. Inama yari yitabiriwe kandi na Iradukunda Yves, Umunyamabanga Uhoraho muri Minisiteri y ikoranabuhanga no guhanga udushya, wari watumiwe muri iri huriro, yavuze ko yishimiye kuryitabira. Mu myaka icumi ishize, u Rwanda, kimwe n ibindi bihugu by  Afurika, rwungukiye byinshi muri ubu bufatanye bw itangazamakuru ry u Bushinwa n irya Afurika, harimo ishoramari n ibikorwa remezo, kugeza TV hose, kubaka ubushobozi, guhanga imirimo n ibibndi byinshi bigezweho. Ku bijyanye no guteza imbere itumanaho hagati y u Rwanda n u Bushinwa yagize ati:  U Rwanda rwashyizwe ku mwanya wa 2 muri Afurika mu rwego rwo koroshya ishoramari muri raporo ya Banki y Isi ishinzwe ubucuruzi muri 2020 kuba ku mugabane w  Afurika, ubukungu bushingiye ku bikorera mu Rwanda bwatanze isura nziza ku bashaka gushora imari zabo ku mugabane kubera ko inzitizi zo kwinjira zisa nkaho zitagihari. Turizera ko tuzabona sosiyete z Abashinwa zishora imari mu bikorwa remezo, nk inganda za TV , imishinga y ubucuruzi igezweho. Kugira ngo hagabanyuke igiciro cyo kugeza ibintu muri Afurika kikiri hejuru, kandi hakorwe ubushakashatsi ku iterambere kugira ngo haboneke ibisubizo bikwiye ku masoko nyafurika  n ahandi.  Uyu mwaka hijihijwe isabukuru y imyaka 10 y ihuriro ry ubufatanye bw itangazamakuru ry u Bushinwa n iry Afurika. Mu gushimira byimazeyo no gusubiza amaso inyuma ku musaruro w ibisubizo byiza, ku mpande zombi bagezeho mu myaka icumi ishize, Inzego za Leta impande zombi zashyizeho uburyo bunoze bw itumanaho kugira ngo bahurize hamwe politiki n ibitekerezo bya buri wese. Imiryango n amashyirahamwe y itangazamakuru bakoze ubufatanye mu gutangaza amakuru ndetse no mu bindi bikorwa bitandukanye birimo umushinga wo kugeza TV za Satelite mu midugudu 10,000 hamwe n undi mushinga wa  Integrated Digital Switch-over Project  byihutishije iterambere mu rwego rw itumanaho muri Afrika, ibintu byagiriye cyane Afurika akamaro kanini. U Bushinwa bwatanze kandi gahunda zitandukanye z amahugurwa y inzobere mu bitangazamakuru byo muri Afurika busangiza ubumenyi bufatika no gushimangira ihanahana ry abakozi. Ubufatanye hagati y impande zombi buragenda burushaho kwagura amashami ku muvuduko wo hejuru, mu bice bitandukanye. Ubufatanye mu bitangazamakuru ku mpande zombi bashyigikiye, guteza imbere indangagaciro rusange z abantu no gushyiraho gahunda y ibitekerezo by iterambere mu bufatanye mpuzamahanga. Itangazamakuru ry u Bushinwa n Afurika kandi rizateza imbere guhuza udushya no kurushaho kunoza ubufatanye mu bijyanye n ikoranabuhanga rya digitale n ubukungu mu ikoranabuhanga hagamijwe gushimangira kungurana ibitekerezo, gusangira amahirwe no kuzamura ubushobozi bw imiyoborere. Muri iyi nama yamaze iminsi ibiri gusa, hamuritswemo bimwe mu bikorwa byagezweho muri iyi myaka 10 ishize y Ubufatanye bw itangazamakuru ry u Bushinwa n iry Afurika (2012-2022).  Ihuriro ryasohoye itangazo rikubiyemo icyerekezo na gahunda bigamije iterambere ry itangazamakuru mu gihe kizaza, hashyirwaho n ingamba 5 zirimo guteza imbere ubufatanye n itumanaho, gushyigikira iterambere ry Isi, gutangaza inkuru z ubufatanye hagati y u Bushinwa n Afurika, guteza imbere itangazamakuru ry ikoranabuhanga no gushimangira ihanahana ry amakuru mu rubyiruko.
link1413: We are delighted to share some major news; the launch of our new basketball arena in collaboration with the Gisimba Memorial Center (GMC) in Rwanda. On the 7th of June, Premier Projects, the CSR (Corporate Social Responsibility) division of Premier Bet, announced the opening of the Premier Projects Basketball Arena in Kigali, Rwanda. Premier Projects Basketball Arena As part of its CSR objective, Premier Projects  new strategy is to give back to the incredible community our partners, Premier Bet operate in, using our core activity sports! For over 8 years, Premier Bet has actively developed its activity in Rwanda. This is exactly why this court, provided by the Gisimba Memorial Center (GMC), is a gift from Premier Projects, on behalf of Premier Bet Rwanda (www.premierbet.rw), to the people of Kigali. Our wish is that the whole community could enjoy and practice sport in a safe, well-designed and bright environment. Premier Projects Basketball Arena is open to everyone and is a place to not only play basketball but also to gather and spend time together. This is the magic of sport and we believe it has the power to bring and elevate people together. Introducing the Gisimba Memorial Center The Gisimba Memorial Center is a place where children can come to get help, support and protection when their rights are threatened. It is creating after-school programs that provide academic and artistic enrichment to vulnerable youth in Kigali, Rwanda. This social centre aims at using the arts to positively impact the local community.  They build strong relationships, heal families, restore dignity, and create hope in East African communities through them.Basketball in Rwanda The  Government of Rwanda firmly believes in the power of sports to create national unity and pride while improving the health of the people. Basketball is Rwanda s second most popular sport and by far the most popular indoor sport in the country. Rwanda has a  professional basketball league called the National Basketball League. The league winner will advance to the Basketball Africa League (BAL) qualifiers. Additionally, to support basketball s rising popularity, the Rwandan government and Turkish Investment Company Summa partnered to open the long-awaited Kigali Arena The Basketball Africa League. It is one of Africa s largest indoor stadiums and will host major regional and international basketball events. Recently, the Basketball Africa League (BAL) 2022 playoffs and finals were held from Saturday, May 21st to Saturday, May 28th. This partnership will introduce Rwanda as a world-class tourism and investment destination and highlight Africa s growing sports industry. Kigali Arena offers a great opportunity to attract international basketball tournaments and positions Rwanda as a major sports tourism destination in the region. Stay tuned and follow our journey in building the first Pan-African Sports platform #premierbet #premierprojects #basketball #GMC #Gisimbamemorialcenter #Rwanda #africa #CSR #corporatesocialresponsaibility
link1414: Umuryango w Abanyarwanda baba muri Congo-Brazzaville n inshuti z u Rwanda, ku wa Mbere taliki ya 4 Nyakanga 2022 bahuriye mu birori bibereye ijisho byo kwizihiza isabukuru ya 28 yo Kwibohora,bashimira Ingabo za RPA Inkotanyi zakuye Igihugu mu icuraburindi ryatewe n ubuyobozi bubi. Ni ibirori byitabiriwe n abasaga 300 biganjemo Abanyarwanda batuye mu Mujyi wa Brazzaville, inshuti zabo, abagize inzego zitandukanye z ubuyobozi, abahagarariye ibihugu byabo n Imiryango mpuzamahanga muri Congo. Ambasaderi w u Rwanda muri Repubulika ya Congo Th oneste Mutsindashyaka, yashimiye abitabiriye uwo muhango by umwihariko inshuti z u Rwanda zifatanyije na bo kwishimira iterambere ryagezweho mu Gihugu no mu bubanyi n amahanga mu myaka 28 ishize. Yavuze ko ukwibohora nyako k u Rwanda gushoboka gusa habayeho ubufatanye n ubutwererane biboneye mu ruhando mpuzamahanga. Yagize ati:  Ni yo mpamvu  u Rwanda rwizera cyane ko ubufatanye bw ibihugu bikiri mu nzira y amajyambere, butanga umusaruro ku mpande zose, ari ingenzi mu kugera ku iterambere u Rwanda n ibihugu by abavandimwe by Afurika bikeneye.  Yavuze ko Ingabo zahoze ari iza RPA Inkotanyi zamaze imyaka ine ziyagoheka, amajoro azira ibitotsi, abatabarika batakaje ubuzima muri urwo rugendo rwo kubohora u Rwanda, byarangiye bageze ku ntsinzi bahagaritse Jenoside yakorerwaga Abatutsi yahitanye abasaga miliyoni mu minsi 100 y ukwezi kwa Mata kugeza muri Nyakanga 1994. Yagize ati:  Uyu munsi duha icyubahiro abantu bose bagize uruhare muri urwo rugamba rwo kubohora Igihugu cyacu. Intekerezo zacu nanone zihora ku batanze igitambo kiruta ibindi cy ubuzima kugira ngo tube tugeze hano turi. Iya 4 Nyakanga mu 1994, ni bwo igice cyijimye kurusha ibindi mu mateka yacu cyasoje, hatangira kubakwa amateka mashya aho Abanyarwanda bahindutse umwe, aho buri wese abaho kandi agakorera mu mutekano n umutuzo, yishimira kuba afite uburenganzira busesuye. Yavuze ko amateka mabi u Rwanda rwanyuzemo ari yo arusunikira gutanga umusanzu wo kubungabunga amahoro mu bihugu by Afurika no hanze y uyu mugabane kugira ngo hatazagira ahandi ku Isi ayo mateka yakongera kwisubira. Yavuze kandi ko muri iyi myaka 28 ishize, u Rwanda rwahindutse kimwe mu bihugu bifite umuvuduko uhambaye mu iterambere ry ubukungu, icyitegererezo mu kwimakaza uburinganire n iterambere ry umugore, ubuyobozi butagira n umwe buheza, ikoranabuhanga no kubungabunga ibidukikije. Yakomeje agira ati:  Mbese, uyu munsi ni uw ibyishimo, umunezero w iterambere ridasanzwe ryagezweho mu myaka 28 ishize. Ni ishema kandi ku Banyarwanda bose babaye muri iryo terambere umunsi ku wundi. Ariko u Rwanda ruzirikana ko ukwibohora nyako kubaho gusa mu bufatanye mpuzamahanga.  Yashimangiye ko ari yo mpamvu u Rwanda na Congo Brazzaville bikomeje kwimakaza umubano mwiza biyobowe n Abakuru b Ibihugu byombi Perezida Paul Kagame na mugenzi we Denis Sassou Nguesso. Yanakomoje ku ruzinduko Perezida Kagame aheruka kugirira i Brazzaville n ahitwa Oyo mu kwezi kwa Mata uyu mwaka, rushimangira uburyo ibihugu byombi bikomeje guharanira ko umubano bifitanye warushaho kubyazwa umusaruro mu nyungu z ibihugu byombi. Muri urwo ruzinduko, hasinywe amasezerano y ubufatanye mu nzego zitandukanye z iterambere, harimo ubutwererane mu bya Politiki, ubukungu, ubuhinzi, guhanahana umuco n ubuhahirane bw abaturage, kubungabunga ibidukikije, ubufatanye mu bucukuzi no kubungabunga umutungo kamere n ibindi. Abitabiriye ibirori basusurikijwe n itsinda ry ababyinnyi ry Inganzo Ngali ryaturutse mu Rwanda. Umugoroba wose wari wuzuye amajwi y ingoma, indirimbo n imbyino gakondo, Abanyarwanda bongera kwihuza n umurage ndetse n umuco gakondo ubaranga aho bari hose ku Isi.
link1415: Amazi ni umusingi ukomeye mu buzima bwa muntu kandi kuyakoresha neza biri mu by ibanze mu kugera ku iterambere rirambye. Mu Rwanda, hari intambwe igaragara imaze guterwa mu kurushaho kunoza uburyo abaturage bagerwaho n amazi binyuze mu kurinda umutungo kamere w amazi, gukumira icyakwanduza amazi, no gukumira imyuzure. Intambwe imaze guterwa mu kugeza amazi ku baturage no kuyakwirakwiza yagezweho binyuze muri Gahunda ikomatanyije yo gucunga umutungo kamere w amazi yagize uruhare rukomeye cyane mu kugera kuri Politiki y u Rwanda yo kubaka ubukungu butangiza ibindukikije no guhangana n Imihindagurikire y Ikirere, uburyo bukurikira uko ari butandatu zigaragaza uko u Rwanda rucungamo amazi mu guhangana n imihindagurikire y ikirere. 1. Gushinga ikigo gishinzwe Umutungo Kamere w Amazi mu Rwanda (RWB) Ikigo gishinzwe Umutungo Kamere w Amazi mu Rwanda (RWB) cyashyizweho mu mwaka wa 2020 hagamijwe guharanira ko haboneka amazi ahagije kandi abungabunzwe neza mu guharanira iterambere rirambye. Iki kigo gishinzwe gushyira mu bikorwa politiki z Igihugu, amategeko na gahunda birebana n umutungo kamere w amazi, kugenzura igenamigambi rihuriweho ry umutungo w amazi, gufata amazi no kurwanya isuri, gutanga impushya zo gucunga amazi, guhangana n imyuzure no guteza imbere ububiko bwayo. Iki kigo kandi kigenzura kandi imikoreshereze n imicungire myiza y amazi. Ishyirwaho ry Ikigo gishinzwe Umutungo Kamere w Amazi mu Rwanda rigaragaza ubushake bwa Guverinoma bwo kubungabunga amazi n akamaro kayo mu guhindura imibereho n ubukungu by Igihugu. Byinshi ku birebana n Ikigo gishinzwe Umutungo Kamere w  Amazi mu Rwanda wabisanga kuri www.rwb.rw. 2. Ishyirwaho ry impushya mu gukoresha umutungo kamere w amazi Gukenera gukoresha Umutungo kamere w amazi mu Rwanda bikomeje kwiyongera kandi Igihugu gikeneye kumenya ingano y amazi akoreshwa, abayakoresha, uburyo bayakoreshamo ndetse n aho bayakoresha. Iyo ibyo bimaze kumenyekana, bishobora kugereranywa n ingano y amazi ihari ndetse n ikwiye gukoreshwa hagamijwe gucunga uyu mutungo kamera neza kandi mu buryo burambye. Itegeko rigenga imikoreshereze n imicungire y umutungo kamere w amazi mu Rwanda riha Ikigo cy Igihugu gishinzwe Umutungo Kamere w  Amazi mu Rwanda (RWB) ububasha bwo gukusanya amakuru yose akenewe mu kunoza imicungire y amasoko y amazi. Imitangire y impushya ku mikoreshereze y uwo mutungo kamere ni bumwe muri ubwo bubasha cyahawe. Kubera iki hatangwa impushya mu gukoresha umutungo kamere w amazi?   Gucunga neza umutungo kamere w amazi:  Gucunga neza ikoreshwa ry umutungo kamere w amazi no kwimakaza ibikorwa bitanga inyungu mu guteza imbere ubukungu bw Igihugu.   Gusaranganya umutungo kamere w amazi mu buryo bungana: Mu rwego rwo gusaranganya kugira ngo babashe kugabura amazi, abashinzwe umutungo kamere w amazi bagomba kumenya ingano y amazi aboneka, n uburyo asanzwe akoreshwa.   Kubungabunga ibidukikije: Abashinzwe umutungo kamere w amazi bagomba kumenya neza ko amazi akoreshwa neza, mu buryo buteguye neza, kandi ko ibiyanduza byagabanyijwe ku buryo bufatika. Mu gihe cyo gutanga umutungo kamere w amazi kugira ngo ukoreshwe mu buryo butandukanye, abashinzwe uwo mutungo bagomba guharanira ko uruhererekane rw ibidukikije rukomeza kuboneka. Imitangire y ibyangombwa ikorwa hifashishijwe ikoranabunga (application) rifasha abakoresha amazi gusaba ibyangombwa bakeneye. Iyo mikorere ya serivisi zo gutanga ibyangombwa ifasha mu micungire iboneye y umutungo kamere w amazi. Ibyo byangombwa ushobora kubigeraho unyuze kuri www.waterpermit.rwb.rw. 3. Gahunda yo gufata no kubika amazi U Rwanda rufite imvura nyinshi ku kigero cya mm 1,200 buri mwaka, bituma gufata amazi y imvura buba ubundi buryo bwo kubona amazi mu rwego rwo guhaza ubusabe bw amazi bukomeza kwiyongera, guharanira iterambere ry imibereho n ubukungu ndetse no kubungabunga ibidukikije. Nubwo bimeze bityo ariko, u Rwanda rukomeza gufatwa nka kimwe mu bihugu bifite amazi make bitewe n ubushobozi buke bwarwo bwo kuyabika. Imishinga itari mike yashyizwe mu bikorwa kugira ngo iyi ntego igerweho kandi yose yagaragaje ko hari amahirwe menshi yo gufata amazi y imvura mu gihugu hose. Nk uko bigaragara muri raporo nshya mu gufata no kubika amazi, mu Rwanda haboneka uburyo butatu bw ingenzi butari karemano bwo kubika amazi. Muri bwo harimo ibyuzi by amazi bikoreshwa mu kuhira imyaka ku buso buto, ibibumbiro, ibidamu n ingomero zifashishwa mu kubyara ingufu z amashanyarazi. Iyi Raporo yagaragaje ko kuri ubu u Rwanda rufite ibyuzi by amazi 1,414 bifite ubushobozi bwo kubika metero kibe 131,603, ibyanya by ingomero 77 bifite ubushobozi bwo kubika metero kibe miliyoni 8 n ibidamu 50 bifite ubushobozi bwo kubika metero kibe miliyoni 75. Hakomeje gushyirwa imbaraga mu kongera ubushobozi bw Igihugu bwo  kubika amazi, no kunoza uburyo bwo gufata amazi mu ngo z abaturage. 4. Ubufatanye mu gucunga umutungo kamere w amazi Kwimakaza imicungire y umutungo kamere w amazi mu igenamigambi ry Uturere Hagati y umwaka wa 2017 na 2018, GGGI   umuryango mpuzamahanga ufasha ibihugu biri mu nzira y iterambere kugera ku bukungu burambye harangerwa ibidukikije, yafashije Uturere mu gutegura gahunda z iterambere ryatwo tuzagenderaho kugeza mu mwaka wa 2024. GGGI yatanze inzobere kugira ngo zitange ubujyanama bwimbitse mu itegurwa rya za gahunda z iterambere mu mijyi 6 yunganira Umujyi wa Kigali ari yo Huye, Muhanga, Musanze, Nyagatare, Rubavu na Rusizi. GGGI yaharaniye ko mu igenamigambi ry Uturere mu iterambere hitabwa by umwihariko ku micungire iboneye y umutungo kamere w amazi binyuze muri gahunda ikomatanyije yo kubungabunga umutungo w amazi (IWRM) ifatwa nk ikora ku nzego zose zigira uruhare mu iterambere rirambye ry Akarere. Ibikorwa byihariye birimo kwita kurinda inkengero z imigezi, kongera umubare w ingo zifite ibigega n ubundi buryo bwo gufata amazi y imvura n ibindi. Ibyo biteganyijwe kuba ingirakamaro mu rugendo rwo kugeza amazi meza ku baturage, kuhira imyaka mu buryo bugezweho, gukora ubuhinzi bugamije ubucuruzi, no gutanga amahirwe y inyongera yo kugera ku iterambere rirambye. Umushinga w amazi mu iterambere ry u Rwanda   Water for Growth Rwanda  Umushinga w imyaka ine  Water for Growth Rwanda  (W4GR) watangiye mu mwaka wa 2017, uri mu bufatanye bw ibihugu by u Rwanda n u  Buholandi, ukaba warafashije Minisiteri y Ibidukikije gushyira mu bikorwa gahunda ikomatanyije yo kunoza imicungire n imikoreshereze y umutungo kamere w amazi. Intego nyamukuru yari iyo kugeza umutungo kamere w amazi kuri bose, mu buryo bunoze kandi bubungabunga ibidukikije ku buryo burambye. Umushinga W4GR wakoze gahunda zo gufata amazi kuri 30% by ubuso bw igihugu, zirimo n igenamigambi rirambuye ryo gukwirakwiza amazi mu bihe bitandukanye kugeza mu mwaka wa 2050. Kuri ubu u Rwanda ruzi ingano y amazi ishobora gukoreshwa mu kuhira imyaka, mu nganda, mu bworozi, mu mirimo yo mu ngo ndetse no ku bidukikije. Ayo makuru yavuye mu bushakashatsi yahishuye ikibazo cy amazi make inerekana ko hakenewe ivugururwa mu gishushanyombonera cya gahunda yo kuhira ndetse no muri Politiki igenga umusaruro w ibiribwa. Uyu mushinga kandi wanafashije gushyiraho Ikigo gishinzwe Umutungo Kamere w Amazi mu Rwanda (RWB), ari na cyo kigenzura ikwirakwizwa ry amazi mu kwirinda amakimbirane, kunoza ubuziranenge bw amazi, kuvugurura ibyanya bifata amazi, gukumira no kurwanya isuri, gushyiraho ingamba zo guhangana n imyuzure mu gihe cy imvura ndetse n amapfa mu gihe cy izuba. Umushiga Ukomatanyije w Imicungire y Umutungo Kamere w Amazi- IUCN Intego y Umushinga Ukomatanyije w Imicungire y Umutungo Kamere w Amazi (IWRM) ni iyo gushyira mu bikorwa imicungire irambye y amazi n ibishanga no kwinjiza urusobe rw ibinyabuzima muri gahunda ya IWRM hagamijwe gushyigikira kugabanya ubukene, iterambere rigera kuri bose, guhangana n imihindagurikire y ikirere no kubungabunga ibinyabuzima bitandukanye. Uyu mushinga ufite inzego esheshatu uzibandaho ari zo:   Kunoza imiyoborere n imicungire y ibikorwa by amazi   Gushora imari mu bikorwa remezo by umutungo kamere w amazi   Kwimakaza uruhare rw amazi mu iterambere   Kongera ubumenyi ku mutungo kamere w amazi mu Rwanda   Kwimakaza Imikoranire myiza n ubufatanye mu gukoresha no gucunga neza umutungo kamere w amazi   Imihindagurikire y Ikirere, uburinganire, abantu n uburenganzira 5. Kunoza gahunda zo kurwanya no kwirinda imyuzure mu mijyi Mu guhangana n ibibazo by imyuzure mu Mujyi wa Kigali n indi mijyi mu gihugu, hatangijwe gahunda zitandukanye. Ikigo gishinzwe Umutungo Kamere w Amazi mu Rwanda (RWB) cyubatse Sitasiyo 15 zitanga amakuru yizewe ku nkengero z amazi mu bihe bitandukanye. Ibyo bifasha mu gukurikirana za ruhurura n ahandi hantu hibasirwa n imyuzure bigatuma hafatwa ingamba hakiri kare. Hubatswe ruhurura zisaga 40, hakorwa ubugenzuzi ngo hamenyekane ingo zituye aho zishobora kwibasirwa n umwuzure bituma imiryango isaga 5,000 yari ituye mu manegeka yashobora gushyira ubuzima bwabo mu kaga yimurirwa mu bice bitekanye. 6. Kubungabunga no kuvugurura ibishanga Kwangirika kw ibishanga ndetse no kwandura kwabyo byagize ingaruka zikomeye ku buziranenge bw amazi n ingano yayo. Igabanyuka ry ubushobozi bw ibishanga bwo gusigasira urusobe rw ibinyabuzima rutandukanye ritera ubwiyongere bw imyuzure rigatwara n ubuzima bw abantu, ibikorwa remezo bikangirika, umusaruro w ubuhinzi ukagabanyuka ndetse n amazi agakama. Ni yo mpamvu u Rwanda rwimakaje gahunda yo kuvugurura ibishanga, by umwihariko mu bice by imijyi. U Rwanda rwageze kuri byinshi bikurikira mu micungire y ibishanga, birimo:   Ivugururwa ry ibikorwa by ingenzi bigize uruhurirane rw ibishanga. Nk urugero, ivugururwa ry igishanga cy Urugezi guhera mu mwaka wa 2005 ryatumye cyongerwa ku rutonde rw ibishanga bigengwa n amasezerano ya RAMSAR ku Isi, ndetse kinabona igihembo mpuzamahanga mu 2010.   Imishinga minini yo kongera gusana ibishanga irimo icyiciro cya kabiri cy Umushinga wo Guteza Imbere Imijyi (RUDPII), Uwo gushyira mu byiciro ibishanga byose no kwimura inganda zabarizwaga mu cyanya cyahariwe inganda cyari mu gishanga zerekezwa Masoro mu kindi cyanya aho zibereye kuba.   Himuwe kandi ibikorwa by ubucuruzi bisaga 6,000 (amagaraji y imodoka, parikingi n inganda) n ibikorwa by ingo bikurwa mu bishanga byari mu mujyi kugira ngo byongere gutunganywa.   Itegurwa ry igishushanyombonera cy ibishanga ryerekanye ko nibura kilometero kare 15, zigize 20% by ibishanga byo mu mijyi bizongera gusanwa, mu gihe 29% byamaze kwemezwa nk ibigomba gukoreshwa mu buryo burambye, 38% bigafasha mu kubungabunga urusobe rw ibinyabuzima hanyuma ahasigaye hakifashwa mu bukerarugendo no kuruhuka. Ikindi kintu cy ingenzi cyagezweho ni icyo gutunganya igishanga cya Nyandungu mu Mujiyi wa Kigali, mu buryo bufasha guhangana n imihindagurikire y ikirere kandi bubereye ubukerarugendo, cyashyizwe mu bikorwa n Ikigo cy Igihugu gishinzwe Kubungabunga Ibidukikije (REMA) nyuma y ishoramari ryakozwe n Ikigega cy Ibidukikije mu Rwanda    FONERWA (Rwanda Green Fund), Ishami ry Umuryango w Abibumbye ryita ku Bidukikije (UN Environment) na Leta y u Butaliyani. Iki cyanya cya Nyandungu kiri kuri hegitari 120 kikaba kirimo ibikorwa bitandukanye nk ibyuzi bikozwe mu buryo bw umutako, amashyamba atewe mu buryo bubereye ijisho, ubusitani burimo ibihingwa byifashishwa mu buvuzi, uduhanda tw abanyamaguru dushashe neza ndetse n inzira z amagare, resitora, ishakiro ry amakuru ndetse n ahagenewe izindi serivisi zijyanye no kuruhuka. Uyu mushinga ntiwateguriwe gutanga inyungu z ubusabane n ubukungu gusa, ahubwo unashyigikira uburyo bushya bwo gusubiranya no kubungabunga urusobe rw ibinyabuzima rubarizwa mu bishanga, bikajyana no kwimakaza imicungire irambye y umutungo kamere.
link1416: Amashyamba yo mu Rwanda abarirwa ku buso bwa hegitari 724,695 zingana na 30.4% by ubuso bwose bw Igihugu nk uko bitangazwa muri raporo ya vuba igaragaza ubutaka buriho amashyamba (Rwanda Forest Cover Mapping Report/2019). Muri ayo mashyamba 53% ni ayatewe, 21 ni aya cyimeza ari mu mukenke, 19% ni amashyamba ya cyimeza yo mu misozi ibonekamo imvura nyinshi   mu gihe 6.2% ari ibihuru. Kongera ubuso buteyeho amashyamba biri mu bikorwa n imishinga by u Rwanda bigamije kongera ubushobozi bwo guhangana n imihindagurikire y ikirere, kubyaza ubukerarugendo amadovize menshi, kongera umusaruro ukomoka ku bimera no kuzamura imibereho y Abanyarwanda muri rusange. Buri mwaka Abanyarwanda batera amamiliyoni y ibiti muri gahunda ngarukamwaka bafite intego imwe yo kubungabunga amashyamba no kongera umusaruro. Gahunda y Igihugu y Ubukungu Butangiza Ibidukikije yatangijwe mu mwaka wa 2011 nk uburyo burambye buyobora Igihugu ku kubaka iterambere rizira guhumanya ikirere bitarenze mu mwaka wa 2050. Ni gahunda yimakaza agaciro k amashyamba kandi ikubiyemo ingamba 14 zirimo no gutera ibiti no kubungabunga amashyamba mu buryo burambye hagamijwe guharanira ko amashyamba ya Leta n ay abantu ku giti cyabo acungwa mu buryo bwiza kandi burambye. Bimwe mu byagezweho muri Gahunda y Igihugu y Ubukungu Butangiza Ibidukikije, by umwihariko mu mushinga urambye wo gutera ibiti no kubungabunga amashyamba ni ibi bikurikira: 1. Ubuso buriho amashyamba mu Rwanda bwageze kuri 30.4% Binyuze mu cyerekezo cy Igihugu na politiki yo kureba kure heza, u Rwanda rwabaye kimwe mu bihugu byatangiye hakiri kare gushyira mu bikorwa Intego y Isi yose yiswe  Bonn Challenge  yo kugarura amashyamba ku butaka yahozeho kugeza kuri hegitari zisaga miliyoni 150 bitarenze mu mwaka wa 2020, na hegitari miliyoni 350 bitarenze mu 2030. Mu mwaka wa 2011, ni bwo u Rwanda rwihaye intego yo kugarura amashyamba kuri hegitari miliyoni ebyiri yahozeho akaba yarangijwe bitarenze mu 2020. Imbaraga u Rwanda rwashyize mu kubungabunga amashyamba ariho, gutera amashyamba mashya, kuvugurura amashyamba mu bice bitandukanye by Igihugu no guharanira kugera ku ntego za Bonn Challenge ni byo byatumye u Rwanda rugera ku ntego yo kugira 30.4% by ubuso bw Igihugu buriho amashyamba. Izo nzego zifite akamaro gakomeye ko gushimangira uruhare rw u Rwanda mu guhangana n imihindagurikire y ikirere. Kuri ubu hashyizwe ingufu mu gutera ibiti ahahurira abantu benshi mu mijyi itandukanye y u Rwanda nk uko bigaragara mu gishushanyombonera kirimo gukoreshwa ubu aho Icyerekezo 2050 gitegeka ko imijyi yose n amasanteri agenda atera imbere bikwiye kuba ifite ibyanya byahariwe amashyamba bifatanye n ubundi butaka bukorerwamo ibikorwa bitandukanye. Igihugu nanone cyashyizeho ahatunganyirizwa Ingemwe z Ibiti (Tree Seed Centres) muri pepiniyeri ziherereye mu Karere ka Gatsibo n Aka Huye, mu rwego rwo kongera ingemwe z ibiti zuzuje ubuziranenge. Aha hatunganyirizwa ingemwe z ibiti hagira uruhare mu micungire y amashyamba, umusaruro  w amakara yo gucana, ibiti byifashishwa mu bwubatsi, gukoresha izindi ngufu zitangiza ibidukikije no kubona ingemwe zujuje ubuziranenge by umwihariko. Ni ihuriro kandi ry ibikorwa bigize uruhererekane rwo gutunganya no gukwirakwiza ingemwe, birimo gukora ubwoko bushya, kunoza ubwoko busanzwe, kubungabunga utunyangingo tw ibiti, gukusanya ingemwe, kuzirera no kuzikwirakwiza. Nanone kandi zizakomeza kubakira ku ntsinzi yo kuvugurura amashyamba y u Rwanda no gushyigikira imbaraga zashyizwe mu buhinzi bw amashyamba mu bice bitandukanye mu Gihugu. 2. Gahunda ngarukamwaka yo gutera ibiti n Umuganda Leta y u Rwanda yashoye akayabo mu gutera amashyamba mashya no kuyasubiza aho yari asanzwe binyuze muri gahunda ngarukamwaka yo gutera ibiti n amashyamba. Nko mu gihembwe cy umwaka wa 2020/2021 Abanyarwanda bateye ibiti miliyoni 25 byagize uruhare mu kuvugurura amashyamba muri gahunda yo guhangana n imihindagurikire y ikirere. Muri icyo gihembwe, hegitari 7,400 zateweho ibiti bisanzwe, izindi hegitari 900 zihingwaho ibiti mu mashyamba ya cyimeza ndetse haterwa n ibiti byeraho imbuto 77,000. Hanavuguruwe hegitari 500 z amashyamba ahingwamo ibiti bicanwamo amakara mu rwego rwo kongera umusaruro. Biteganyijwe ko muri uyu mwaka hazaterwa ibiti bibarirwa muri miliyoni 43. Igikorwa ngarukakwezi cy Umuganda na cyo gihuriza hamwe abaturage mu Nzego z ibanze bagamije kugera ku musaruro uhuriweho. Umuganda ni gahunda yihariye y Igihugu yahaye abaturage amahirwe yo kugira uruhare mu gutera ibiti mu rwego rwo kongera ubuso bw Igihugu buteweho amashyamba no kubungabunga ibidukikije uhereye mu Nzego z ibanze. Hagati y umwaka wa 2009 n uwa 2019, ubuso buriho amashyamba bwiyongereyeho 27.7% byose bikaba umusaruro wa gahunda zitandukanye zo gutera amashyamba mashya no kuvugurura ayari yarangijwe. 3. Kwegurira (gukodesha) abikorera amashyamba yari aya Leta mu kuyacunga neza Binyuze muri gahunda y Igihugu yo kwegurira abikorera ibikorwa bimwe, Leta y u Rwanda yagiranye ubufatanye n urwego rw abikorera mu guharanira imicungire iboneye y amashyamba ya Leta. Minisiteri y Ibidukikije yatangije ubufatanye bwayo bwa mbere n abikorera bujyanye no gucunga amashyamba mu mwaka wa 2019, kuyabungabunga no kongera umusaruro atanga. Kugeza ubu Hegitari 23,456.15 zingana na 38.4% by amashyamba ya Leta zicungwa n abashoramari bigenga binyuze mu masezerano y igihe kirekire basinyanye na Leta. 4. Ihangwa rya Pariki y Igihugu ya Gishwati-Mukura U Rwanda ruherutse guhanga Pariki y Igihugu ya Gishwati-Mukura, imwe muri Pariki nshya muri Afurika, mu rwego rwo kurinda amashyamba kimeza ya kera n inguge ziyacumbitsemo.Iyo Pariki igizwe n amashyamba abiri ari yo irinini rya Mukura n irito rya Gishwati aherereye ku musozi ugabaya icyogogo cy imigezi ya Congo na  Nili, agakurikira urwunge rw ibibaya by Albertine (Albertine Rift) bigizwe n urusobe rw ibinyabuzima rutandukanye. Kuvugurura ishyamba rya Gishwati-Mukura no kurihindura Pariki byashobotse ku bufatanye na Global Environment Facility/GE na Banki y Isi, binyuze mu Mushinga wa LAFREC (Landscape Approach to Forest Restoration and Conservation) washyizwe mu bikorwa n Ikigo cy Igihugu cyo kubungabunga Ibidukikije (REMA), Urwego rushinzwe Iterambere mu Rwanda (RDB) n Uturere iyo Pariki iherereyemo. Uwo mushinga w imyaka 5 wubakiye ku mirimo yakozwe na  Forest of Hope Association , ugera ku ntego yo kuvugurura Gishwati-Mukura binyuze mu kuhindura ahantu nyaburanga mu rwego rwo kurushaho kubungabunga urusobe rw ibinyabuzima ruhabarizwa no kwegereza imiryango ituriye Pariki inyungu urwo rusobe rutanga. Kuri ubu RDB irimo gutegura gahunda iri mu byiciro bitandukanye ijyanye no kubungabunga urwo rusobe rw ibinyabuzima no guteza imbere ubukerarugendo muri Pariki y Igihugu ya Gishwati   Mukura. Iyo gahunda ikubiyemo kuyiha abayirinda, gukaza ingamba zo kuyibungabunga, guteza imbere ubushakashatsi, ubufatanye na Koperative ziyakoreramo, gukemura amakimbirane y abantu n inyamaswa, kugenzura imiterere y ibidukikije no guteza imbere ubukerarugendo bugendera ku mategeko. Iyi gahunda irimo gutegurwa ku bufatanye n Inzego z ibanze ndetse n Ikigo  Imizi , Ishami rya   Wilderness Safaris. 5. Kwagura Pariki y Igihugu y Ibirunga U Rwanda rwatangiye umushinga ukomeye wo kwagura Pariki y Igihugu y Ibirunga no guharanira ahazaza heza h ingagi zo mu misozi zita mu rugo ishyamba ry Ibirunga. Iyi gahunda y imbonekarimwe igamije kwagura pariki ku kigero cya 23% ikiyongeraho kilometero kare 37.4, ubunini bwayo bukava kuri kilometero kare 160 bukagera kuri kilometero kare 197.4. Biteganyijwe ko izo hegitari zizongerwaho izindi hegitari 6,620 z icyanya cy ubuhumekero (buffer zone) gitandukanya Pariki n ubutaka bw abaturage. Pariki y Igihugu y Ibirunga ifite urusobe rw ibinyabuzima rudatekanye kandi buri kuri kilometero kare 160 gusa, ari na yo mpamvu u Rwanda rwiyemeje kuyagura ikongerwaho hafi kimwe cya kane cy ubunini ifite ubu. Pariki yagutse yitezweho guteza imbere imibereho y ingagi zo mu misozi zitagiraga ubwisanzure buhagije kandi ishyigikire ubwiyongere bwazo ku kigero kiri hagati ya 15% na 20% n igabanyuka ry imfu z abana b ingagi ku kigero kiri hejuru ya 50%. Kwagura Pariki y Igihugu y Ibirunga byitezweho no guhindura imibereho y imiryago iyizengurutse kandi bizanatuma gusura ingagi birushaho kuba ubunararibonye buhebuje. Byinshi ku bijyanye no kwagura Pariki y Igihugu y Ibirunga wabisanga kuriwww.visitrwanda.com/gorillas.
link1417: Abakinnyi b ikipe y igihugu  Amavubi, batangiye umwiherero utegura imikino ibiri u Rwanda ruzakinamo na Djibouti mu ijonjora rya mbere mu rugendo rwo gushaka itike yo kuzitabira Shampiyona Nyafurika ihuza abakinnyi bakina imbere mu bihugu byabo (CHAN), izabera muri Uganda, Kenya na Tanzania muri Gashyantare 2025. Mu gitondo cyo kuri uyu wa Mbere, tariki ya 21 Ukwakira 2024, ni bwo abakinyi 26 bahamagawe n Umutoza w Ikipe y Igihugu, Frank Spittler, yatangiye umwiherero utegura iyi mikino. Urutonde rw Abakinnyi 26 batangiye Umwiherero bitegura Djibouti Abazamu Hakizimana Adolphe, Niyongira Patience, Muhawenayo Gad na Fils Habineza Francois Ba myugariro Ombolenga Fitina, Byiringiro Gilbert, Niyomugabo Claude, Ishimwe Christian, Niyigena Clement, Nshimiyimana Yunusu, Ndayishimiye Thierry na Hirwa Jean. Abo Hagati Muhire Kevin, Ruboneka Jean Bosco, Ndikumana Fabio, Iradukunda Simoen, Didier Ndayishimiye na Ngabonziza Pacifique. Ba Rutahizamu Niyibizi Ramadhan, Dushiminan Olivier, Iraguha Hadji, Kabanda Serge, Mbonyumwami Taiba, Osse Iyabivuze Iyi mikino yombi izabera i Kigali tariki ya 27 na 31 Ukwakira 2024 kuri Stade Amahoro. Kuri iyi nshuro, ikipe izakomeza hagati y u Rwanda na Djibouti izahura n izaba yakomeje hagati ya Sudani y Epfo na Kenya, mu ijonjora rya kabiri rizakinwa mu Ukuboza. Imyitozo ya mbere iratangira kuri uyu mugoroba ku kibuga cy imyitozo cya Stade Amahoro.
link1418: Nyuma y imikino y amakipe y ibihugu, mu bihugu bitandukanye, imikino ya Shampiyona yarakomeje mu mpera z icyumweru gishize, bamwe mu bakinnyi b Abanyarwanda bakina hanze bafashije amakipe yabo kwitwara neza nubwo hari abo shampiyona zabo zitahiriye. Mu gihugu cya Ukraine shampiyona yakomezaga hakinwa umunsi wa cumi, Ikipe ya FC Kryvbas Kryvyi Rih ikinamo Kapiteni w Amavubi Bizimana Djihad yatsinze Zorya Luhansk igitego 1-0, yuzuza amanota 14 mu mikino icyenda imaze gukina muri Shampiyona. Muri uyu mukino Djihad yinjiye mu kibuga asimbuye ku munota wa 57. Impera z icyumweru zari nziza Kuri Stade Tunisien yo mu cyiciro cya mbere muri Tunisia ikinamo Mugisha Bonheur yatsinze Etoile du Sahel igitego 1-0 mu mukino w umunsi wa gatanu wa shampiyona yakinnyemo iminota yose y umukino. Impera z icyumweru kandi zari nziza kuri Ishimwe Anicet ukinira Olympique de B ja yo mu cyiciro cya mbere muri Tuniziya yagaragaye mu mukino ikipe ye yatsinzemo EGS Gafsa ibitego 2-0. Myugariro Mutsinzi Ange ukinira FK Zira yo mu cyikiro cya mbere muri Azerbaijan yanganyije na Sabah FK igitego 1-1 mu mukino w Umunsi wa cumi wa shampiyona yakinnyemo iminota yose y umukino. Al Ahli Tripoli yo muri Libya ikinamo Manzi Thierry ikomeje imyitozo yitegura Shampiyona ya 2024/25 izatangira tariki 25 Ukwakira 2024. Myugariro w Ikipe y Igihugu, Imanishimwe Emmanuel  Mangwende  ukinira AEL Limassol yo muri Cyprus ntibakinnye umukino wa shampiyona mu mpera z icyumweru ahubwo arakina kuri uyu wa Mbere bakirwa na Nea salamina Famagusta saa kumi n ebyiri z umugoroba. Myugariro Rwatubyaye Abdul ukinira Brera Strumica yo muri Macedonia y Amajyaruguru yakinnye iminota yose y umukino mu mukino ikipe ye yanganyijemo na Voska Sports igitego 1-1 mu mukino w umunsi wa cumi wa shampiyona. Mu gihugu cya Kenya AFC Leopards ikinamo Rutahizamu Gitego Arthur yanganyije na Kariobangi Sharks igitego 1-1 mu mukino w Umunsi wa gatanu wa Shampiyona. Muri uyu mukino Gitego Arthur ni we watanze umupira wavuyemo igitego cyatsinzwe na Victor Omune mbere yo gusimbuzwa ku munota wa 60. One Knoxville ikinamo rutahizamu Nshuti Innocent yanganyije na Forward Madison FC ubusa ku busa mu mukino uyu Munyarwanda atakoreshejwemo. Rutahizamu Jojoe Kwizera ukinira Rhode Island yinjiye mu kibuga asimbuye ku munota wa 66 mu mukino ikipe ye yanganyijemo na Charleston Battery igitego 1-1. Sandvikens IF ikinamo Byiringiro Lague yatsinzwe na Orgryte IS ibitego 4-2 mu mukino uwo Munyarwanda yari ku ntebe y abasimbura. York Rafael wa Gefle IF yo muri Su de ukina mu kibuga hagati yakinnye iminota 89 mu mukino ikipe ye yanganyijemo na IK Oddevold igitego 1-1. Samuel Guelette ukinira La Louviere yo mu cyikiro cya kabiri mu Bubligi yari ku ntebe y abasimbura mu mukino ikipe ye yanganyijemo na Eupen igitego 1-1 mu mukino w Umunsi wa munani wa shampiyona ifata umwanya wa kabiri n amanota 17. Umuzamu Buhake Clement Twizere ukinira Ullensaker Kisa yo mu cyiciro cya kabiri muri Norway yakinnye umukino wose ikipe ye yatsinzwemo na Strommen IF ibitego 4-3. Umuzamu Ntwali Fiarce ukinira Kaizer chiefs yo muri Afurika y Epfo yabanje mu kibuga mu mukino ikipe ye yanyagiyemo Super Sports United ibitego 4-0 muri 1/8 cy irushanwa rya Carling Knockout. Muri   cya Carling Knockout Kaizer chiefs yatomboye Mamelodi Sundown s.
link1419: APR FC yatsinze Gasogi United igitego 1-0 mu mukino w umunsi wa gatandatu wa shampiyona, ibona intsinzi ya mbere muri Shampiyona ya 2024/25. Uyu mukino wabaye ku mugoroba wo kuri iki Cyumweru tariki 20 Ukwakira 2024, kuri Kigali Pele Stadium. Uyu mukino wari wasubitswe kubera imvura nyinshi yaguye i Nyamirambo ku wa Gatandatu Umukino watangiye utuje ku mpande zombi umupira ukinirwa mu kibuga hagati Ku munota wa 32  APR FC yabonye amahirwe yo gufungura amazamu ku mupira wazamukanywe na Niyomugabo Claude uwuhaye Richmond Ramptey ateye ishoti ujya hanze y izamu Ku munota wa 42  APR FC yabonye igitego cya mbere cyatsinzwe na Mamadou Lamine Bah ku mupira mwiza yahawe na Victor Mbaoma. Igice cya mbere cyarangiye APR FC yatsinze Gasogi United igitego 1-0 cya Mamdou Lamine Bah. Mu gice kabiri, ikipe y ingabo y ingabo yakomeje gusatira izamu rya Gasogi United ishaka igitego cya kabiri binyuze ku ruhande rw ibumoso. Ku munota wa 60  Gasogi United yagerageje gusatira izamu rya APR FC binyuze ku mupira wazamukanywe na Kabanda Serge ateye ishoti umupira ukurwamo n umunyezamu Nzila Pavelh. Umukino warangiye APR FC itsinze Gasogi United igitego 1-0. APR FC yahise iva ku mwanya wa nyuma ijya ku wa 13 n amanota ane mu mikino ibiri imaze gukina mu gihe Gasogi United yafashe umwanya wa karindwi n amanota umunani.  ndi mikino yabaye uyu munsi, Police FC yanganyije na Gorilla FC ubusa ku busa ikomeza kuyobora Shampiyona n amanota 12 naho Marines FC yatsinze Kiyovu Sports Ibitego 4-2. Umukino uzasoza iy Umunsi wa Gatandatu wa Shampiyona, uzahuza AS Kigali na Vision FC ku wa Mbere.
link1420: Ku wa Gatandatu tariki ya 19 Ukwakira, irushanwa ry umukino wa Karate rihuza amashami ya Polisi y u Rwabda ryasojwe hatangwa imidali ku bahize abandi. Ni amarushanwa yabereye ku cyicaro gikuru cya Polisi y u Rwanda ku Kacyiru mu Mujyi wa Kigali, mu rwego rwo kwitegura irushanwa ry uyu mukino ku rwego rw Igihugu. Ryitabiriwe n abakinnyi 35 bahagarariye abandi, bahatanye mu byiciro birimo Kata na Kumite mu bagore n abagabo. Umuhango wo gutangiza iri rushanwa  wayobowe n Umuyobozi Mukuru wa Polisi y u Rwanda Wungirije (DIGP) ushinzwe ubutegetsi n abakozi, DCG Jeanne Chantal Ujeneza. Witabiriwe kandi n abayobozi barimo Umuyobozi w Ishyirahamwe ry umukino wa Karate mu Rwanda (FERWAKA) Damien Niyongabo, Uhagarariye Ishyirahamwe ry u Buyapani rya Karate mu Rwanda (JKA Rwanda) Rurangayire Guy n Umuyobozi wa Karate muri Polisi y u Rwanda ACP (Rtd) Reverien Rugwizangoga. Mu gusoza iri rushanwa rya Karate hatanzwe ibihembo kubitwaye neza mu byiciro byose ari byo Open Kata na Kumite mu bagabo n abagore.
link1421: Rayon Sports yatsinze Bugesera FC ibitego 2-0 mu mukino w umunsi wa gatandatu wa shampiyona, yuzuza intsinzi ya gatatu yikurikiranya muri iyi shampiyona ya 2024/25. Uyu mukino wabaye kuri uyu wa Gatandatu tariki 19 Ukwakira 2024, kuri Kigali Pele Stadium. Umukino watangiranye umuvuduko uri hejuru ku mpande zombi ku buryo umupira wavaga ku izamu rimwe ugana ku rindi. Ku munota wa 15, Bugesera FC yabonye Coup-franc nziza ku ikosa ryakozwe na Kanamugire Roger kuri Niyomukiza Faustin inyuma y urubuga rw amahina, umupira watewe na Iracyadukunda Eric ukorwaho na Khadime Ndiaye ujya muri koruneri itagize icyo itanga. Ku munota wa 18, Rayon Sports  yahushije uburyo bwiza ku mupira mwiza wahawe Fall Ngagne asiga Iracyadukunda Eric, awufunze ashaka kuroba Arakaza Mac Arthur, uyu munyezamu w Umurundi aba ibamba, ashyira umupira muri koruneri. Ku munota 21, Rayon Sports yafunguye amazamu ku gitego cyatsinzwe na Yousou Ngagne ku mupira yatsindishije umutwe ku mupira mwiza wari uvuye muri koruneri yatewe na Muhire Kevin. Ku munota wa 28, Rayon Sports yasatiraga cyane yongeye kubona amahirwe yo gutsinda igitego cya kabiri nyuma yaho Umunya-Senegal yacenze abakinnyi babiri ba Bugesera FC, ateye mu izamu, umupira ukurwamo na Arakaza wari waguye. Ku munota wa 29, Bugesera FC yahushije uburyo bwiza bwo kwishyura igitego ku mupira Niyomukiza Faustin yahawe na Bizimana Yannick, ateye mu izamu, ukurwamo na Khadime Ndiaye wahise atabarwa na Youssou Ngagne uwushyize muri koruneri. Ku munota wa 45+2, Muhire Kevin yahannye ikosa ryakorewe kuri Bassane mu ruhande, umupira ukurwamo na Arakaza awushyira muri koruneri itagize ikivamo. Igice cya mbere cyarangiye Rayon Sports iyoboye umukino n igitego 1-0 cyatsinzwe Youssou Ngagne. Mu gice cya kabiri, Bugesera FC yatangiranye impinduka Ssentongo Farouk na Tuyihimbaze Gilbert basimbura Nyarugabo Moise na Pacifique. Ku rundi ruhande Rayon Sports nayo yatangiranye impinduka Adama Bagayogo na Ishimwe Fiston basimbura Rukundo Abdul Rahman na Iraguha Hadji. Muri icyo gice, Bugesera FC yatangiye yataka cyane izamu rya Rayon Sports ishaka igitego cyo kwishyura harimo uburyo bwa Tuyihimbaze Gilbert wateye umupira ukurwamo na Khadime Ndiaye, ujya muri koruneri yatewe, Farouk ateye ishoti, uyu munyezamu akora ku mupira urarenga. Ku munota wa 69, Bugesera FC yongeye gusatira ishaka igitego cy impozamarira ku mupira Bizimana Yannick yahaye Tuyihimbaze Gilbert na we ukinanye na Iracyadukunda Eric wateye ishoti ari mu rubuga rw amahina, umupira ujya hejuru. Nubwo yari yatsinzwe, Bugesera FC yakomeje gusatira izamu rya Rayon Sports harimo uburyo bwo ku munota wa 80, Khadime Ndiaye yatabayemo Rayon Sports, arenza umupira wari wasatiriwe na Tuyihimbaze Gilbert mbere y uko Bugesera FC itera koruneri itagize icyo itanga. Ku munota wa 85, Rayon Sports yabonye amahirwe yo gutsinda igitego cya gatatu kuri koruneri yavuye ku mupira warengejwe na Ciza Jean Paul, usanga Kanamugire Roger awushyira hejuru y izamu. Umukino warangiye Rayon Sports Itsinze Bugesera FC ibitego 2-0, yuzuza itsinzi ya gatatu yikurikiranya muri shampiyona y uyu mwaka. Rayon Sports yahise igira amanota 11 ifata umwanya wa kabiri ku rutonde rw agateganyo inganya na Police FC ya mbere, izigamye ibitego umunani mu gihe Gikundiro ifite ibitego bine. Bugesera FC yagumye ku mwanya wa 12 n amanota atatu. Indi mikino yabaye uyu munsi, Etincelles yanganyije n Amagaju ibitego 2-2 naho Musanze FC yatsinze Mukura VS igitego 1-0. Abakinnyi babanje mu kibuga ku mpande zombi Rayon Sports Khadime Ndiaye, Omborenga Fitina, Bugingo Hakim, Youssou Diagne, Omar Gning, Kanamugire Roger, Rukundo Abdulrahman, Muhire Kevin (c), Fall Ngagne, Iraguha Hadji na Aziz Bassane Bugesera FC Arakaza Mac Arthur, Mucyo Didier Junior, Iracyadukunda Eric, Hirwa Jean de Dieu, Ciza Jean Paul, Kaneza Augustin (c), Niyomukiza Faustin, Dukundane Pacifique, Bizimana Yannick, Gakwaya Leonard na Nyarugabo Moise.
link1422: Guhera kuri uyu wa Gatanu tariki 18 Ukwakira 2024 haratangira Shampiyona ya Volleyball ya 2024/25 izakinwa n amakipe umunani mu bagabo n umunani mu bagore harimo n ikipe nshya ya Kepler WVC. Amatsiko ni yose ku bakunzi ba Volleyball kuko benshi mu bo muganiriye bakubwira ko ruzaca Imana yonyine kuko amakipe agera kuri atanu mu bagabo afite ubushobozi bwo kwegukana igikombe. Iyi Shampiyona ifite umwihariko izakoreshwamo uburyo bw amashusho afasha abasifuzi gufata ibyemezo bitandukanye buzwi nka VAR nkuko byemejwe mu nama y inteko rusange isanzwe y iri shyirahamwe yateranye ku itariki 10 Kanama 2024. Mu bagabo, shampiyona y uyu mwaka izakinwa n amakipe umunani arimo APR VC, Kepler VC, Police VC, Gisagara VC, RPN VC, East Africa University Rwanda na Kigali VC. Nk uko byagenze umwaka ushize w imikino biragoye cyane kugira ikipe waha amahirwe yo kwegukana igikombe cya Shampiyona kurusha izindi, cyakora amakipe nka APR VC ifite igiheruka, REG VC, Gisagara VC, Police VC na Kepler VC ari mu zigomba kugihatanira. Mu bagore, shampiyona y uyu mwaka izakinwa n amakipe umunani arimo n ikipe nshya ya Kepler WVC yitezweho kuzatanga akazi gakomeye nk uko iy abagabo yabigaragaje mu mwaka umwe imaze ishinzwe. Andi arindwi ni APR WVC, Police WVC, RRA WVC, Ruhango WVC, East Africa University Rwanda, Wisdom School na Rwanda Polytechnic Huye College. Muri iki cyiciro cy abagore hitezwe ihangana rikomeye hagati y amakipe ane arimo APR WVC ifite igikombe giheruka na Police WVC, Rwanda Revenue Authority, Kepler na Ruhango WVC yabaye iya kane umwaka ushize. Abakinnyi bo kwitega mu byiciro byombi Nk uko byagenze umwaka ushize, iyi shampiyona izakinwa n abanyamahanga batatu. Amakipe atandukanye yagannye isoko ku bwinshi ashaka abakinyi bava hanze y u Rwanda. Bamwe mu bakinnyi bo kwitega barimo, Umunya- Gambia, Jahara Koita ukinira Police VC wakiniraga ikipe ya O.M.K yo mu gihugu cya Algeria. Hari kandi Umunya-Brazil Matthaus Wojtylla, REG VC yaguze avuye muri Romani ndetse n Umunya- Gambia Modou Lamine Jarju. Police WVC yabaye iya kabiri umwaka ushize nayo yaguze Sandra Ayepoa wakiniraga ikipe ya El-Wak Wings y iwabo muri Ghana, APR WVC yaguze Umunya- Botswana, Gaoleseletse Lizzy wari Kapiteni wa Rwanda Revenue Authority ndetse naAmito Sharon yavanye muri Police WVC.RRA WVC nayo ntiyatazwe ku isoko yaguze umunyekongo Mpeti Lolo Irene. Ntabwo hakirengagizwa Abanyarwanda nka Dusenge Wicklif wekereje muri Kepler VC, Manzi Saduru werekeje muri Police VC avuye muri APR VC na Ishimwe Patrick wakiniraga GSO de Butare. Hari kandi Mugisha Jean Sentere yerekeje muri REG VC avuye muri IPRC Huye na Rukundo Bienvenue waje muri REG VC avuye muri Police VC. Ibi birori bya Volleyball biratangira kuri uyu wa Gatanu tariki 18 Ukwakira 2024 muri Petit Stade i Remera ahateganyijwe imikino ibiri mu bagore n abagabo, RRA WVC irakina na Kepler WVC saa kumi n imwe mu gihe umukino utegerejwe mu bagabo uhuza REG VC na Police VC saa moya z umugoroba.
link1423: Myugariro Buregeya Prince uheruka gutandukana na APR FC, yerekeje muri AS Kigali asinya amasezerano y umwaka umwe. Buregeya nta kipe yari afite kuva muri Kamena ubwo yatandukanaga na APR FC yari amazemo imyaka irindwi. Buregeya Prince yerekeje muri AS Kigali nyuma yo kujya muri Al-Nasiriya yo mu Cyiciro cya Kabiri muri Iraq bidakunze. Uyu mukinnyi yiyongereye kuri Bukuru Christophe wanyuze mu makipe atandukanye yo mu Rwanda arimo APR FC, Rayon Sports, Mukura ndetse na Rutsiro FC yaherukagamo akaba yarasinye umwaka umwe. Ubwo Shampiyona izasubukurwa mu mpera z icyumweru, AS Kigali izakira Vision FC ku wa Mbere, tariki 21 Ukwakira 2024 mu mukino w umunsi wa gatandatu.
link1424: Ikipe ya Police Volleyball Club yitegura umwaka mushya w imikino uzatangira ku wa Gatanu tariki 18 Ukwakira yerekanye abakinnyi batatu yaguze barimo Umunya- Gambia, Jahara Koita, Manzi Saduru na Ishimwe Patrick. Jahara ni umwe mu bakinnyi bakomeye, yaherukaga muri OMK VC yo muri Algeria, Manzi yavuye muri APR VC yahesheje Igikombe cya Shampiyona giheruka ndetse na Ishimwe ukiri muto wavuye muri Groupe Scolaire de Butare. Police VC ikomeje kugaragaza imbaraga zikomeye kuko nk umwaka ushize yegukanye Zone V yabereye i Kigali ndetse n Irushanwa ryo Kwibuka (GMT). Iyi kipe kandi yatsindiwe ku mukino wa nyuma w Irushanwa ryo Kwibohora ndetse na Memorial Kayumba. Police VC izatangira shampiyona ku wa Gatanu, tariki ya 18 Ukwakira 2024, ikina na REG VC saa  moya z umugoroba  muri Petit Stade i Remera,
link1425: Ingabo z u Rwanda zoherejwe mu butumwa bw Umuryango w Abibumbye bwo kubungabunga amahoro muri Sudani y Epfo (UNMISS) bongereye ubumenyi bwo kwitabara abangavu biga mu Ishuri Ribanza rya Malakia muri Makakal. Abana b abakobwa bahawe ubwo bumenyi bujyanjye n imyitozo njyarugamba yo kwirwanaho bugarijwe ni 60, muri gahunda yo kubongererera ubushobozi bwo kwirinda mu bihe bigoye no kwigirira icyizere. Chol Nyok, Umuyobozi w Ishuri Ribanza rya Malakia, yashimiye Ingabo z u Rwanda kuri ubwo bufasha babahaye. Yagize ati:  Twafashe umwanzuro wo gusaba abasirikare b u Rwanda bari mu butumwa bw amahoro kudufasha bakatwongerera ubu bumenyi kubera ko twabonye ari ingenzi kuba abakobwa bacu bagira ubushobozi bwo kwirwanaho. Turashaka ko bakura bifitiye icyizere kandi batekanye.  Lt Col Simon Kabera, Umuvugizi wungirije w Ingabo z u Rwanda, yashimangiye akamaro k iyo gahunda agaragaza ko badatoza abantu kurwana ahubwo babatoza kwirwanaho mu bihe by amage. Ati:  Ntabwo dutoza abantu kujya kurwana; tubatoza kwirwanaho. Turi ibihugu by abavandimwe kandi ni inshingano zacu gufashanya mu guhanga ikirere gitekanye kuri bose by umwihariko ku rubyiruko rwo hazaza h iki gihugu.  Amahugurwa yahawe abo bangavu arimo inyitozo na tekiniki njyarugamba yihariye mu gushimangira umutekano wizewe w abana b abakobwa bakunze kwibasirwa n abashaka kubagirira nabi. Iyo gahunda ishimangira ukwiyemeza k u Rwanda mu kwimakaza amahoro n umutekano mu Gihugu no hanze y imipaka yarwo.
link1426: REG na APR z abagore muri Basketball azahagararira u Rwanda mu Mikino Nyafurika ya Zone V izabera muri Zanzibar kuva tariki ya 27 Ukwakira kugeza ku ya 1 Ugushyingo 2024. Iri rushanwa rizitabirwa n amakipe icyenda aturutse mu bihugu bitandukanye yo mu Karere k Afurika y Iburasirazuba bigize Zone V ya FIBA ari byo Uganda, u Burundi, Tanzania, Misiri, Kenya, Sudani y Epfo, Ethiopia, Djibouti, Somalia n u Rwanda. U Rwanda ruzahagararirwa na REG WBBC yegukanye Igikombe cya Shampiyona y Icyiciro cya Mbere mu Bagore mu 2024 ndetse na APR WBBC yabaye iya kabiri. Iri rushanwa rizaba rigamije gushaka itike y Imikino Nyafurika  2024 FIBA Africa Championship Cup  mu bagore, izahuza amakipe 10 meza yo hirya no hino kuri uyu mugabane.
link1427: Umudage Thomas Tuchel watoje Chelsea, yagizwe Umutoza Mukuru w u Bwongereza asinya amasezerano y umwaka umwe n igice. Kuri uyu wa Gatatu tariki 16 Ukwakira 2024, ni bwo Thomas Tuchel yerekanywe kuri Stade Wembley. Ikipe y Igihugu y u Bwongereza yari imaze iminsi idafite umutoza mukuru nyuma yaho Gareth Southgate asezeye ubwo  The Three Lions  yari imaze gutsindwa na Espagne ku mukino wa nyuma wa Euro 2024. Nyuma yo guhabwa izi nshingano Tuchel yavuze ko yishimiye gutoza iki gihugu Ati:  Nishimiye cyane kuba nahawe icyubahiro cyo kuyobora ikipe y u Bwongereza, kugira amahirwe yo guhagararira u Bwongereza ni amahirwe akomeye, kandi no gukorana n iri tsinda ridasanzwe ry abakinnyi bafite impano  birashimishije cyane.  Biteganyijwe ko Tuchel azatangira inshingano ze tariki ya 1 Mutarama 2025. Thomas Tuchel abaye umunyamahanga wa gatatu utoje iki gihugu nyuma ya Sven-Goran Eriksson na Fabio Capello. Tuchel asanzwe azi umupira w u Bwongereza kuko yatoje Chelsea hagati ya Mutarama 2021 na Nzeri 2022. Uyu mugabo w imyaka 51, yegukanye UEFA Champions League, Igikombe cy Isi cy Amakipe na UEFA Super Cup mbere yo kwirukanwa muri Chelsea. Yatoje kandi Bayern Munich, Paris Saint-Germain na Borussia Dortmund. Tuchel yatwaye Igikombe cy u Budage muri Dortmund n ibikombe bibiri bya Ligue 1 muri PSG ndetse mu mwaka w imikino wa 2019-20 yatwaye ibikombe bitatu bikinwa mu Bufaransa. Akazi gakomeye aherukamo ni aka Bayern Munich, ariko nyuma yo kunanirwa kuyihesha igikombe cya Bundesliga ku nshuro yayo ya mbere kuva mu 2011/12, yahise yirukanwa nubwo yari agifite umwaka ku masezerano.
link1428: Ikipe y Igihugu  Amavubi  yatsinze Benin ibitego 2-1 mu mukino wo kwishyura w umunsi wa kane wo mu itsinda A, yongera kugira icyizere cyo guhatanira itike yo kujya mu Gikombe cy Afurika cya 2025 muri Morocco. Uyu mukino wabaye ku mugoroba wo kuri uyu wa Kabiri tariki 15 Ukwakira 2024, kuri Sitade Amahoro. U Rwanda rwagiye gukina uyu mukino rusabwa gutsinda kugira ngo rugire icyizere cyo guhatanira itike CAN 2025 nyuma yo gutsindwa na Benin ibitego 3-0 mu mukino ubanza. Umukino watangiye wihuta ku mpande zombi, ku munota wa mbere Amavubi yashoboraga gufungura amazamu ku mupira wazamukanywe na Imanishimwe Emmanuel ugera kwa Samuel Gueulette wawuterekeye neza Mugisha Gilbert wari wenyine mu rubuga rw amahina ateye ishoti umupira ujya mu mu ntoki za Souke Marcel Dandjinou. Amavubi yasatiraga cyane yongeye guhusha igitego ku munota wa 11 ku mupira wahinduwe na Fitina Omborenga usanga Mugisha Gilbert mu rubuga rw amahina, arazamuka awutera n umutwe ariko ujya hanze. Kugeza ku munota wa 32 Amavubi yakomeje kubonana neza binyuze ku mupira yavaga ku ruhande rw ibumoso Mangwende na Mugisha Gilbert. Ku munota wa 42  Benin yakinaga ibintu bike cyane yafunguye amazamu ku gitego cyatsinzwe na Andreas Hountondji ku makosa ya Fitina Omborenga watakaje umupira hagati mu kibuga. Igice cya mbere cyarangiye Benin iyoboye umukino n igitego 1-0. Mu gice cya kabiri, Amavubi yatangiranye imipinduka Jojea Kwizwera aha umwanya Ruboneka Jean Bosco. Ku munota wa 48, Benin yahushije igitego cyabazwe ku ishoti rikomeye ryatewe na Andreas Hountondji rigarurwa n umunyezamu Fiacre Ntwari. Ku munota wa 57  Amavubi yahushije uburyo bwo kubona igitego cyo kwishyura ku mupira Samuel Gueuette yakinananye na Mangwende wawuteye ujya mu izamu, myugariro wa Benin aritambika, umupira ugarukira uyu myugariro noneho ushyize mu izamu uruhukira mu maboko ya Marcel Dandjinou. Ku munota wa 70  Amavubi yakinaga neza yabonye igitego cyo kwishyura cyatsinzwe na Nshuti Innocent ku mupira yahawe mu rubuga rw amahina ahita ashyira mu izamu. Ku munota 72  Amavubi yabonye Penaliti ku ikosa ryakorewe Kapiteni Djihad Bizimana mu rubuga rw amahina.  yi Penaliti yatewe neza na Djihad Bizimana amavubi abona igitego cya kabiri. Mbere y uko umukino urangira Umusifuzi wa Kane yongeyeho iminota ine y inyongera. Ku munota wa 90+2  Benin yahushije igitego ku mupira watewe na Steve Mounie mu rubuga rw amahina, Ange Mutsinzi ashyira umupira muri koruneri itagize ikivamo. Umukino warangiye u Rwanda rutsinze Benin ibitego 2-1 ikipe y Igihugu y Amavubi yongera kwiyunga n Abanyarwanda. Muri itsinda A, Nigeria iyoboye itsinda n amanota arindwi Benin igakurikira n amanota atandatu. u Rwanda ruri hafi n amanota atanu. Umukino wagombaga guhuza Nigeria na Libya muri iri tsinda wasubitswe kubera ibibazo byabaye mbere yawo. Mu kwezi gutaha, u Rwanda ruzakira Libya kuri Sitade Amahoro mbere yo gusura Nigeria. Abakinnyi b Amavubi babanje mu kibuga: Ntwali Fiarce, Ombolenga Fitina, Niyigena Clement, Mutsinzi Ange, Emmanuel Imanishimwe, Mugisha Bonheur, Bizimana Djihad, Samuel Gueulette, Kwizera Jojea, Mugisha Gilbert na Nshuti Innocent.
link1429: Umuhanzi Kayigire Josue uzwi nka Afrique yateguje ko agiye gushyira ahagaragara alubumu ye ya mbere, yemeza ko izanyura abakunzi be. Abinyujije ku mbuga nkorambaga ze, uyu muhanzi yateguje abamukurikira ko agiye gushyira ahagaragara umuzingo(album) kandi uzabanyura. Ni umuzingo yise In2Stay avuga ko yitondeye. Yagize ati:  Ijwi rishya ririmo kuzamuka, aho injyana ihura na roho, hanyuma inkuru zikabaho, vuba ndashyira hanze umuzingo, mukomeze mukurikire iby urugendo.  Ni umuzingo atigeze atangazaho byinshi ibijyanye n umubare w Indirimbo ziwuvize cyangwa igihe azawutangariza, uretse kuba yasabye abakunzi be kutamutererana. Afrique yamenyekanye cyane mu ndirimbo zirimo Agatunda, Chadia, Rompe, Akanyenga, Banyica n izindi. Mu 2023, Afrique yari yatangaje ko imirimo yo gutunganya umuzingo we, igeze ku kigero cya 90%.
link1430: Mu gihe habura iminsi itageze kuri 7, Korali Family of Singers yo mu iterero EPR Kiyovu mu Karere ka Nyarugenge mu Mujyi wa Kigali, yashyizeho ahantu ho kugurira amatike yo kwinjira. Igitaramo  Umuryango Mwiza Live Concert  gitegerejwe na benshi ku Cyumweru tariki 27 Ukwakira 2024 muri Camp Kigali, aho guhera Saa Munani imiryango izaba ikinguye. Insanganyamatsiko y igiterane igira ati:  Guharanira ubusugire bw umuryango wo shingiro ry Itorero ndetse n Igihugu.  Abategura iki gitaramo bavuze ko amatike arimo kugurirwa hirya no hino mu Mujyi wa Kigali nko kuri Women Foundation, Bethesda Holy Church, Foursquare Gospel Church, Restoration Masoro, Zion Temple, The Choice Bakery & Coffee, Good News Enterprise, Omega Church, La Gardienne, EPR Kiyovu na EPR Kamuhoza. Amatike kandi agurirwa no kuri EPR Kicukiro, EPR Karugira, EPR Kanombe, RAAH Super Market, Deluxe Super Market na La Mane Kicukiro. Umuyobozi wa Korali Family of Singers, Mujawamariya Eug nie, aherutse gutangaza ko kugura itike mu buryo bw ikoranabuhanga, bikorwa hiyambajwe rgticket.com mu gihe abadiaspora bashobora kugura tike banyuze kuri www.radahmedia.com. Ati:  Kuri ubu itike ziragurishwa ku kiranguzo cyane ko ushobora kugura itike ku mafaranga 5,000 Frw yonyine, ibaze unaniwe kwigomwa Pizza imwe y i Kigali ugahomba ibyiza bizaboneshwa amaso n abazazindukira mu ihema ry ibonaniro rya Camp Kigali!  Muhoza Evelyne umwe mu bamaze kugura itike y igitaramo  Umuryango Mwiza Live Concert , yabwiye Imvaho Nshya ko inkoko ari yo ngoma kandi ko yiteguye gusabana n Imana abifashijwemo na Family of Singers. Ati:  Iyi Korali nsanzwe nyikunda kandi namaze kugura itike kuko nzi ko nzagira ibihe byiza, nkasabana na yo Singers ibimfashijemo.  Kayesu Albertine usengera muri Foursquare Gospel Church Kimironko, avuga ko na we yaguze itike, umunsi ukaba utinze kugera. Bamwe mu bahanzi bazaririmba mu gitaramo  Umuryango Mwiza Live Concert , barimo Mbonyi Israel, Drupes Band ndetse n abandi. Mujawamariya, Peresida wa  Family of Singers , yavuze ko mu gitaramo  Umuryango Mwiza Live Concert, Korali izaba yizihiza imyaka 15 imaze itangiye umurimo w Imana. Family of Singers Choir yamenyekanye mu ndirimbo; Nzamusingiza, Mwuka Wera, Ntabwo nkwiye kujya niganyira, Itwitaho, Ikidendezi, Adonai n izindi.
link1431: Kuri uyu wa Gatandatu tariki 19 Ukwakira ni bwo Urwego rw Igihugu rw Ubugenzacyaha (RIB) rwatangaje ko rwataye muri yombi Sengabo Jean Bosco wamenyekanye nka Fatakumavuta, ukurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Ni icyemezo cyashimishije ndetse kinatanga icyizere ku bakoresha imbuga nkoranyambaga, bamaze igihe bifuza ko habaho umuco wo gucishaho akanyafu abazikoresha nabi. Nyuma y inkuru zitandukanye zagarukaga ku itabwa muri yombi ry uwo munyamakuru w imyidagaduro, abenshi batangiye gushyira ibitekerezo ku mbunga nkoranyambaga bavuga ko umwanzuro wa RIB ukwiye kandi benshi bakwiye gukuramo isomo. Uwiyita Espeka39678 ku rubuga rwa X, yagize ati:  N abandi barebereho. Uwitwa TrueNation fromCenturies  yagize ati:  RIB banyuzeho akanyafu, ubundi muzarebe no mu bihugu byateye imbere cyane, gutarama umuntu bihoraho birabujijwe, kuko ntibiba bikiri kumuvugaho gusa, ahubwo biba byabaye kumwibasira no kumubuza amahwemo. Naho uwiyita Sam Cuts ati:  Ni ukuri Imana ijye iha umugisha RIB, ni gute umuntu yifata akigenga nkaho aba mu gihugu wenyine, mwakoze cyane murebe n abandi bakoresha imvugo nyandagazi ku mbuga nkoranyambaga cyane cyane kuri Youtube. Manibaho Daniel ati:  Bari baratinze. Ibi bibaye nyuma y ibyumweru bibiri Fatakumavuta akoze ikiganiro yibasira umuhanzi witwa Ngabo Jorbert Medard uzwi nka Meddy, aho yifashishije ubuhamya Meddy aherutse gutanga mu gitaramo aherutse gukora, avuga ko uwo yakubitwaga n umugore akoresha amagambo mabi atarimo kubaha uwo yavugagaho.RIB yatangaje ko Fatakumavuta yihanangirijwe kenshi akanagirwa inama, ariko agahitamo kwinangira ari nabyo byamuviriyemo gutabwa muri yombi.RIB ntihwema gusaba abakoresha imbuga nkoranyambaga kuzikoresha neza birinda gukora ibyaha, ikabamenyesha ko itazihanganira abanyuranya n ibiteganywa.
link1432: Urukumbuzi rwatumye umuhanzi akaba n umusizi Igihozo Sylivia yandikira umukunzi we indirimbo yise urukundo. Birasanzwe ko mu rukundo abenshi bakunda kugira agatotsi mu mubano wabo, bitewe no kutabaha umwanya uhagije, ariko ugasanga ibisobanuro bakunze gutanga ari akazi kaba kabaheranye. Mu kiganiro yagiranye n Imvaho nshya Igihozo yavuze ko iyi ndirimbo yayanditse ashingiye ku nkuru ye y impamo y urukundo yari afitanye n umusore bakundanaga icyo gihe, akumva ko ubutumwa bwafasha n abandi bose bazayumva. Yagize ati:  Ni inkuru yanjye y impamo, nari ndi mu bihe by urukundo, hari aho namubwiraga ngo kugukunda ndagukunda, kugukumbura ni yo ndwara intera kuremba, nashakaga kumubwira ko hari igihe umuntu aba ari mu kazi kenshi, mu masomo cyangwa ibindi ntaboneke ngo abonekere ku gihe.  Akomeza agira ati:  Ubwo rero nakoze iriya ndirimbo mu buryo bwo kumumenyesha ko mukumbuye kandi cyane, kandi kuba umuntu amukumbura akamubura ari yo ndwara yonyine yantera kuremba.  Igihozo avuga ko ubutumwa buri muri iyi ndirimbo nubwo bwari bushingiye ku nkuru ye bwite, ariko yabugeneye abantu bakundana kugira ngo ibafashe kurushaho kubungabunga umubano wabo. Yagize ati:  Nayigeneye abantu bakundana kubera ko hari igihe umuntu ashobora kwicara akumva akumbuye umuntu yaba ari hafi cyangwa kure, bituma nyikora numva ko ubutumwa buyirimo bugomba guhwitura abakumbuwe bakagira icyo bakora.  Akomeza avuga ko umuntu wakumbuwe akwiye kureba niba hatari icyo yirengagije bityo akaba yabikosora kuko hari umuntu ku ruhande wishima akanababara kubera we. Uretse Urukundo Igihozo Sylivie afite n izindi ndirimbo zirimo Umunyarwandakazi, Nyamibwa, Tora Kagame Paul yagarukaga ku bigwi bya Perezida Kagame, Urukundo ari nayo aherutse gushyira ahagaragara. Mu kiganiro aherutse kugirana n Imvaho Nshya Igihozo Sylivia yavuze ko ari n umusizi kuko yandika ibisigo, kandi atiteguye kwigaragaza nk umuririmbyi cyangwa umusizi gusa, kuko byose abikora kandi abikunda ari nawo mwihariko we.
link1433: Urwego rw Igihugu rw Ubugenzacyaha, RIB, rwatangaje ko rwataye muri yombi Sengabo Jean Bosco wamenyekanye ku izina  Fatakumavuta  aho akurikiranyweho ibyaha birimo gukoresha imvugo zishyamiranya abantu mu myidagaduro, gutukana ndetse no kubuza amahwemo abandi hifashishijwe imbuga nkoranyambaga. Dr. Thierry B. Murangira, Umuvugizi wa RIB, yahamije amakuru y itabwa muri yombi rya Fatakumavuta. Yavuze ko Fatakumavuta yatawe muri yombi ku wa Gatanu tariki 18 Ukwakira 2024, akaba afungiwe kuri Sitasiyo ya RIB ya Kimihurura. Yagize ati  Sengabo Jean Bosco uzwi ku izina rya Fatakumavuta yatawe muri yombi nyuma y iminsi tumugira inama ndetse inshuro nyinshi yagiye yihanangirizwa ariko ahitamo kwinangira.  Dr. Murangira agira inama abakoresha imbuga nkoranyambaga kuzibyaza umusaruro ariko bubahiriza amategeko. Akomeza agira ati:  Leta ishora amafaranga menshi mu bikorwa remezo bijyanye no korohereza abantu kugira internet yihuta, kuko Leta yifuza ko imbuga nkoranyambaga zibyazwa umusaruro mu buryo bwiza, hirindwa kuzikoresha ibyaha kuko amategeko ahana ibyo byaha ahari.  RIB isaba abakoresha imbuga nkoranyambanga kuzikoresha neza birinda kwinjira mu buzima bwite bw abantu, gukoresha imvugo zikurura inzangano, gutukana, gutangaza amakuru y ibihuha ndetse no gukwirakwiza amashusho y urukozasoni. Umuvugizi wa RIB agira ati:  Ntabwo kugira urubuga nkoranyambaga umuntu yigengaho bitanga ubudahangarwa bwo kuba azakurikiranwa mu gihe azikoresheje nabi.
link1434: Akenshi iyo umuntu yitabye Imana ibye biba birangiye,imishinga ye igahagarara, ariko Abanyarwanda bavuga ko nta muhanzi upfa bitewe n uko ibihangano bye bikomeza kumvwa bikananyura benshi. Mu gihe imyiteguro y iserukiramuco  Twaje Fest  rizaberamo ibikorwa bitandukanye ryateguwe n ubuyobozi bw umuryango wa YB Foundation irimbanyije, abakunzi b ibihangano bya nyakwigwndera Yvan Bravan bavuga ko biteguye gukora buri kimwe kugira ngo basigasire ibikorwa bye. Bamwe mu bafana b uyu muhanzi baganiriye n Imvaho Nshya, bavuga ko gutanga amafaranga yo kwinjira muri icyo gitaramo babifata nk inshingano, kuko buri wese yifuza gusigasira ibikorwa by uwe watashye, yaba umutungo, umwana n ibindi.  Tunga Aime Yvette ni umwe mu bafana ba Yvan Bravan, avuga ko gutanga amafaranga yo kwinjira muri Twaje Fest abifata nk inshingano. Yagize ati:  Ikimpa imbaraga zo gutanga amafaranga nk umuntu wakundaga Yvan, ibyo tuzaba twizihiza cyangwa tuzamurikirwa, ni imishinga yashakaga gushyira mu bikorwa, hari YB Foundation ikora ibikorwa bitandukanye birimo no gufasha abana bakabaha ibikoresho by ishuri, sintegereje kuzajyayo ngo ndebe Yvan aririmba,  ariko nzayatanga mvuga ngo hari ikindi azakora mu izina rya Yvan kuko yabyifuzaga.  Uwitwa Abdul Karim Nabimana, avuga ko gutanga amafaranga yo kwinjira muri Twaje Fest bisobanuye ko Bravan adakwiye kuzima. Ati:  Kwishyura simbibona nabi kuko bisobanuye kutazima kwa Yvan Bravan mu buryo bwo gusigasira ibihangano bye n indi mishinga ye, kuko bifasha urubyiruko. Ikindi nk abantu bamukundaga banakunda ibikorwa bye, ni ugukomeza kubibungabunga bikagera kure mu buryo bushoboka bwose.  Sango Khamis ashinzwe itumanaho (Communication) mu itsinda ririmo gutegura igitaramo Twaje Fest, avuga ko ibizakorerwa muri iryo serukiramuco byari inzozi za Yvan Bravan, ari nayo mpamvu bikwiye gushyigikirwa. Ati:  Ibi turimo gukora byari ibitekerezo n ibyifuzo bya Burabyo (Yvan Bravan), ari ko byaje gukomeza gushyirwa mu bikorwa na Fondasiyo ya Yvan Bravane (YB Foundation), ubwo rero iyo tuvuga umusanzu ni uko twifuza kubona Abanyarwanda bagize uruhare mu gufasha fondasiyo gukomeza bino bikorwa, kuko yamaze gutangiza ishuri ryigisha abakiri bato imbyino gakondo (Twaje culture academy), umusanzu urakenewe binyuze mu kugura itike yabo, binjira muri iryo Serukiramuco.  Biteganyijwe ko muri iryo serukiramuco hazaberamo ibikorwa bitandukanye birimo gushyigikira ubushobozi, impano n ubuhanga bw abakiri bato, by umwihariko indirimbo, nkuko Yvan Bravan yabyifuje, guteza imbere ibikorerwa iwacu nkuko yari yarabitangiye mu myambarire ye ( Imigongo, inigi) n ibindi. Hazanakorwa ubukangurambaga bw indwara ya kanseri, abantu bashobozwe kuyisuzumisha no guhabwa ubujyanama bw uko bitwara igihe bamenye ko bayirwaye, bakazanatarama hagaragazwa ubushobozi n umwihariko uri mu bihangano n impano by Abanyarwanda bizanyuzwa mu gice cya Twaje experience. Iryo iserukiramuco rizabera muri BK Arena tariki 26 Ukwakira 2024, rikazatangira guhera saa munani z amanywa, aho ibikorwa byose bizasozwa n igitaramo kizatangira saa moya z ijoro, hakazanamurikirwamo indirimbo Yvan Bravan yasize zitarasohoka. Ni igitaramo kizitabirwa kikanataramiramo abahanzi batandukanye barenga 16 barimo Alyn Sano, Nel Ngabo, Bukuru, Jules Sentore, Mani Martin, Ruti Joel, Impakanizi, Juno Kizigenza, n abandi.
link1435: Umuhanzi w indirimbo zo kuramya no guhimbaza Imana, Israel Mbonyi yaciye agahigo ko kuba umuhanzi nyarwanda wa mbere ukurikirwa n abantu benshi ku rubuga rwa Youtube. Ni umwanya agezeho awusimbuyeho Ngabo Jobert Medard uzwi nka Meddy, nawe usigaye akora imiziki indirimbo zo guhimbaza no kuramya Imana zizwi nka gospel. Mbonyi abigezeho nyuma yo kugira abamukurikira (Subscribers) barenga milliyoni n ibihumbi 44, mu gihe Meddy we afite abamukurikira barenga milliyoni n ibihumbi 43. Uretse kuba Mbonyi ayoboye nk umuhanzi ufite abamukirikira benshi, bimaze no kugaragara ko ari n umuntu ukunzwe ku rwego mpuzamahanga, ushingiye ku buryo ibitaramo akorera hirya no hino ku Isi byitabirwa, ndetse n amatike akarangira mbere hakibura umunsi ngo umunsi nyirizina w igitaramo ugere. Iby urukundo uyu muramyi yigwijeho biherutse gushimangirwa n uko igitaramo aherutse gukorera mu Bubiligi cyimuwe aho cyagombaga kubera, bitewe n uko ahari hateganyijwe hari hato ugereranyije n uko amatike yagurwaga. Ni igihitaramo byari biteganyijwe ko kibera ahitwa Birmingham Palace, ari naho yari yataramiye umwaka ushize, hanyuma abagiteguraga batangaza ko kubera impamvu y uburyo amatike yagurwaga kimuriwe mu nyubako ya Docks cyangwa Dome Events Hall isanzwe iberamo ibitaramo. Uretse Israel Mbonyi na Meddy baza imbere mu bahanzi bafite ababakurikira benshi kuri Youtube, mu bandi bakurikirwa cyane harimo na Korari ya Ambassadors of Christ ifite abayikurikira barenga milliyoni n ibihumbi 28. Mbonyi yiyongereyeho abamukurikira ibihumbi 44 mu gihe cy amezi umunani gusa mu kwezi, nyuma yo gufata umurongo wo gukora indirimbo mu rurimi rw igiswahili rufatwa nk urukoreshwa n Ibihugu bitandukanye muri Afurika. Mbonyi aciye agahigo ko kuba umuhanzi wa Mbere mu Rwanda ukurikirwa n abantu benshi kuri youtube mu gihe arimo kwitegura gutaramira mu gihugu cya Tanzania tariki 2 na 3 Ugushyingo 2024.
link1436: Umukinnyi wa filime uri mu bakunda kugarukwaho cyane ku mbuga nkoranyambaga, Inkindi Aisha uzwi cyane nka Aisha, avuga ko impamvu abakobwa basigaye bikundira abasaza kurusha uko bakunda abasore bari mu kigero kimwe ari uko babitaho cyane nk abana bibyariye. Muri iki kinyejana abantu benshi bakunze kwitotombera ko abakobwa basigaye bakundana ndetse bakanashyingiranwa n abasaza, aho gukundana n abasore bari mu kigero kimwe, bigatuma abasore benshi bavuga ko batakibona abageni. Mu kiganiro yagiranye n imwe muri televiziyo zikorera kuri murandasi, Aisha yumvikanishije impamvu zitandukanye zituma abakobwa bikundira abasaza zirimo kuba babitaho kurusha abasore. Yagize ati:  Ukabona umukunzi wawe arakundana n umusaza ukababara, ariko uzi ukuntu abantu bakuru bagira keya (Care). Icya mbere baba bafite abana mungana, akwitaho nk umwana yibyariye, uko ubona amuha amafaranga y ishuri akajya ku ishuri, ni nako nawe aguha byose.  Yongeraho ati:  Naho abasore umubwira ibihumbi ijana akumva ni milliyoni ebyiri, ariko uwo musaza ibihumbi 100 abikuguriramo icyo kunywa akaza no kuguha andi ukitahira, kandi umusore nta n impano yaguha yayo mafaranga.  Nubwo avuga ibi ariko ngo ntabwo aribyo Aisha yivugira, ahubwo ni ukumenera abahungu amabanga y abakobwa, kugira ngo bige kwita ku bakunzi babo, barekere aho kujya mu basaza. Uyu mukinnyi wa filime avuga ko kuba abakobwa batitabwaho, ngo abasore bababarira iminsi yabo y uburumbuke kugira ngo bagire igihe cyo kuryamana na bo, kandi nta n ikintu na kimwe cyabo bazi. Ati:  Umukobwa ari mu mihango urugero, nta kunyitaho nta n imbuto urimo kumushyira, nta kotekisi igura igihumbi wanzaniye, ariko urimo kumubarira iminsi ngo uzamuhamagare aze kugusura!  Aisha avuga ko nubwo uko kuri abakobwa batakuvuga ariko iby ibyo byose yavuze n ibindi ngo ari byo bituma abakobwa bakunda abasaza ntibakunde abasore. Aisha avuze ibi nyuma y uko aherutse kurikoroza ubwo yumvikanaga mu kiganiro avuga ko abasore beza bose bagiye mu mutwe w ingabo zishinzwe gucunga umutekano w Umukuru w Igihugu bazwi nka CTU, ko abasigaye ari amagweja n ibimonyo, nubwo nyuma yaje kuvuga ko atari azi ko ari igitutsi byanatumye asaba imbabazi abo byarakaje.
link1437: Umusizi akaba n umunyamuziki Igihozo Sylvie avuga ko yifuza kumenyekana nk umuhanzi n umusizi icyarimwe nta gisize ikindi kuko ari wo mwihariko we. Akenshi usanga umuntu iyo afite impano zirenze imwe, agira iyo akunda kurusha izindi, ku buryo ari nayo ahitamo kwimenyekanishamo, bitandukanye cyane n uko Igihozo Sylvie abitekereza kuko yumva yabikora byombi. Mu kiganiro yagiranye n Imvaho Nshya, Igihozo yavuze ko atifuza kumenyekana mu muziki cyangwa mu Bisigo gusa kuko abifata nk umwimerere we. Yagize ati:  Niyumvamo byose kuko ndabikora, ku bwanjye mba numva nabikora byose cyane ko no mu bisigo byanjye bibanzirizwa n agace gato k indirimbo numvise ari yo njyana ikwiye, kuko itandukanye n izahozeho kubera ko wasangaga umuntu avuga igisigo ucyumva akaba yarambirwa, ariko iyo uririmbyemo ukavuga n igisigo ntibirambira abagiteze amatwi.  Akomeza agira ati:  Sinakubwira ko hari icyo nshaka kumenyekanamo kurusha ikindi kuko umuziki ndawukunda kandi ndawukora, ibisigo nabyo ni uko, byombi nifuza kubimenyekanaho kuko ari wo mwihariko wanjye.  Agaruka ku mvune abakobwa n abagore bahura nazo mu muziki n uko yumva azahangana nabyo, Igihozo avuga ko azarwana ku cyo akunda. Ati :  Imvune zo zirimo, ariko Umunyarwanda yaravuze ngo utayihinganye ntayishira, umwanzuro wanjye ni uko ntagomba kurambirwa, niba uyu munsi bitameze neza, ntabwo ngomba gucika intege, uko igisigo kije nkandika, n indirimbo yaza nkandika, kuko ni bwo nzagera ku cyo nshaka.  Uyu muhanzi akaba n umusizi avuga ko abakobwa n abagore badakwiye gucika intege kuko gukora biherekejwe no gusenga byose bigerwaho. Igihozo azwi mu ndirimbo zitandukanye zirimo Umunyarwandakazi, Nyamibwa, Ramba Rwanda ndetse n iyo aherutse gushyira ahagaragara yitwa Urukundo. Uretse izo ndirimbo uyu muhanzi akaba n umusizi anafite ibisigo birimo Urukundo, Nazize iki, Urugero n ibindi.
link1438: Umuhanzi Andy Bumuntu ategerejwe mu gitaramo cy urwenya kizwi nka Gen-z Comedy kizaba ku wa Kane wa kino Cyumweru tariki 17 Ukwakira 2024. Uyu muhanzi yatumiwe muri icyo gitaramo mu gace kacyo kazwi nka Meet me tonight, aho ibyamamare bitandukanye bitumirwa hagamijwe gusangiza urubyiruko amahirwe ari hanze ashobora kubyazwamo umusaruro umuntu agashobora kwiteza imbere, bifashishije ingero cyangwa ubuhamya bw ibyo banyuzemo kugira ngo bagere aho bageze uyu munsi. Ubuyobozi bwa Gen-z Comedy show bwagaragaje urutonde rw abanyarwenya bazasetsa abazitabira icyo gitaramo muri iki cyumweru, aho bose bagaragajwe mu mwambaro w abaganga ndetse n ibikoresho byabo. Mu gusobanura icyabateye kwigaragaza muri iyo myambaro, umuyobozi wa Gen-Z Comedy Ndaruhutse Fally Merci yabwiye itangazamakuru rya RBA ko batekereje kugaragara mu ishusho y abaganga bitewe n uko buri tariki 10 Ukwakira 2024, Isi yose yizihije Umunsi Mpuzamahanga w Ubuzima bwo mu mutwe. Bumuntu aherutse gusinyana amasezerano y ubufatanye na UNICEF yo gukorana ubukangurambaga muri gahunda yo kurwanya ibibazo byo mu mutwe, ku bana bakiri bato, aho yavuze ko kugira abana bafite ibibazo byo mu mutwe bigirana isano no kugira urubyiruko rufite ibibazo byo mu mutwe. Icyo gihe yagize ati:  Urugamba rwo kurwanya ibibazo byo mu mutwe mu bana ni ngombwa kururwana, kuko niba nk Abanyarwanda dusangiye umuzi, icyamunga wa muzi n ubundi cyatuma imbuto twera ari zo tugenda tubona mu muryango nyarwanda, ugasanga bya bibazo tutavugaho ari byo bituganisha ku kugira urubyiruko ubona rufite ibibazo byo mu mutwe.  Si Andy Bumuntu watumiwe kuri uwo munsi wenyine, kuko biteganyijwe ko na Ish Kevin azaba ahari, bose bakazafatanya kuganiriza urubyiruko rwo muri Gen-Z Comedy n abandi bazaba bitabiriye icyo gitaramo. Biteganyijwe ko abanyarwenya barimo Dudu, Rumi, Kampire, Keppa n abandi ari bo bazasusurutsa abazitabira igitaramo cya Gen-z Comedy show muri iki cyumweru.
link1439: Umuhanzi mu njyana gakondo usigaye akorera umuziki muri Leta Zunze Ubumwe z Amerika, Clarisse Karasira, yateguje abakunzi b ibihangano bye indirimbo nshya zirenze imwe, abasaba kumuhitiramo iyo yabanza. Yifashishije urubuga rwe rwa Instagram Clarisse Karasira yagaragarije abakunzi b ibihangano bye ko abahishiye byinshi kandi ko abakumbuye. Yanditse ati:  Bakundwa, muri izi ndirimbo ni iyihe mwumva yasohoka mbere? Icyimbo, Roho, Imbere, Ruhinyuz Imana. Urukumbuzi rwo ni rwinshi, nimutahe.  Aya mahitamo yahaye abamukurikira kandi bakunda ibihangano bye bayishimiye, maze bagenda bamugaragariza uko bifuza ko zasohoka abenshi bahuriza kuyo yise Roho. Uwitwa rene _ official yagize ati:  Roho. Ngukunda byuzuye.  Sylestrenshimiyimana Romeo yungamo ati:  Roho izindi zikurikire cyangwa uziduhere rimwe.  Ni indirimbo agiye kuzashyira ahagaragara nyuma y amezi arindwi iyo yise Ibarabara yibanda ku mibereho y abana bo mu muhanda n uburyo badakwiye guhutazwa isohotse.
link1440: Mu Rwanda hagiye kubera inama izahugurirwamo abahanzi ku bijyanye n uko bakora umuziki ucuruza ndetse ukarenga urwego rw Igihugu ukagera ku ruhando mpuzamahanga bitewe n ubufatanye hagati y abahanzi. Access music in Africa ni inama yateguwe na Music in Africa binyuze muri Minisiteri y Urubyiruko n Iterambere ry Ubuhanzi, ikazahuza abahanzi b Abanyarwanda n abandi bazaba baturutse mu bihugu bitandukanye byo ku mugabane w Afurika. Mu kiganiro n itangazamakuru cyabaye tariki 11 Ukwakira 2024, abanyamakuru bagaragarijwe ko ari amahirwe ku bahanzi nyarwanda nkuko Uncle Austin uri mu bahanzi bazitabira iyi nama abisobanura. Yagize ati:  Maze imyaka irenga 20 ndi mu ruganda rw imyidagaduro, ariko ndashimira Minisiteri y Urubyiruko n Iterambere ry Ubuhanzi kubera amahirwe yo kugaragaza impano batanga. Mu bihe byacu iyo tugira amahirwe nk aya umuziki wacu ubu uba ugeze kure. Umuyobozi mukuru wa Music in Africa ari nayo itegura iyo nama, Eddie Hatitye avuga ko bahisemo gukorera iyi nama mu Rwanda kubera ko ari Igihugu kirimo kuzamura umuziki wacyo, kandi gifite abahanzi bazi akazi kabo. Asaba abahanzi ko bakwiye kumenya ko umuziki atari ibintu biraho bidafite akamaro, ko ahubwo umuziki ari akazi gatanga amafaraga nk ubundi bucuruzi, kandi ko biteguye gufasha abahanzi nyarwanda kubisobanukirwa. Umunyamabanga wa Leta muri Minisiteri y Urubyiruko n Iterambere ry Ubuhanzi Sandrine Umutoni, asaba abahanzi kwiyandikisha bakazitabira iyi nama, kuko bazayungukiramo byinshi. Ati:  Ni amahirwe menshi cyane ku bahanzi bacu, ni ukuvuga ngo ubu turimo kubamenyesha ko bitakiri ngombwa ko umenyekana hanze y u Rwanda kuko wagiye gushaka ayo mahirwe oya, ayo mahirwe yabizaniye, icyo basabwe ni ukwiyandikisha ku rubuga rwabugenewe.  Yongeraho ati:  Niba uri umuhanzi ngwino witabire ibyo biganiro, umenye icyo usabwa kugira ngo ugere ku rwego rwisumbuyeho, kandi abazayitabira bagomba kumva ko bazaba baje guhatana bakagaragaza ko mu Rwanda naho hari impano kandi ishobora gukundwa, kuko hazaba hari n abandi bahanzi b ahandi, guhatana ni ngombwa ukerekana ko ushoboye.  Iyi nama izamara iminsi itatu, uhereye tariki 14-16 Ugushyingo 2024, ikazabera muri Convetion Center na Mundi Center, ikazaba ihuje abahanzi 20 bavuye mu bihugu bisaga 15 by Afurika, ikazanaherekezwa n ibitaramo. Mu bahanzi bo mu Rwanda bamaze kwiyandikisha harimo Uncle Austin, Ariel Wayz, Busahari, Ish Kevin n abandi. Inama ya Access Music in Africa imaze kubera mu bihugu bitandukanye birimo Kenya, Ghana, Afurika y Epfo n ahandi akaba ari bwo bwa mbere  igiye kubera mu Rwanda.
